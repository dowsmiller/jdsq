A dame bele et bone et sage
Noble de cuer et de lignage
Cilz qui son dous non volt escrire
Que par ce ne puist de mesdire
Aus mesdisans ouvrir la voie
En lieu de salu li envoie
Son cuer et toute sa pensee
Avec ceste oevre que rimee
A pour li especiaument
Mais comment que principaument
L'ait por li faite et acomplie
Toute voies ne l'ose mie
Droitement a lui enuoier
Car il ne veult pas auoier
Les enuieus de mal penser
Ains les en veult
S'il puet tenser
Et si ne scet aussi de voir
S'ele le vouldroit recevoir
Si l'enuoie en pluiseurs parties
A des amis a ses amies
Et a tous ceus generalment
Qui aimment bien et loiaument
Por ce par pluiseurs li enuoie
Qu'il veult qu'en aucun lieu le voie
Cele pour qui fu commencie
Et moienne et parfornie
Car quant la verra ou orra
Apertement savoir porra
Que por s'amor a esté faite
Car de tel chose
A dedens traite.
Que vëoir porra clerement
Que c'est fait por li proprement
Ne nulz autres ne le savra
Se par li n'est ne ja n'avra
Pooir queil s'en apercoiue
Si li pri quele en gré recoive
Que por li l'ay empris a faire
Car moult est franche
Et debonnaire.
Et puis commence a sa matiere
Qui commence en ceste maniere

Seignor j'ai oÿ des m'enfance
Que sa grace fist demoustrance
Aucune fois de verité
Por ce mes mos ay recite
Que voloir de dire
.I. songe ay.
N'a pas gramment
Que le soniay.

Une nuit en temps de moissons
Estoie en mon lit a soissons
Forment du cuer pensis par m'ame
Ce fu la veille Nostre Dame
Com appella l'assumption
Pensant en bone entencion
Que loing de mon pais estoie
Ne pas tost venir n'i pooie
En cele nuit me fu avis
Que je fui par oisiaus ravis
Et portez en une forest
Que lors estoit et encore est
Se cele est tele com je cuidoie
Que elle estoit quant je sonioie
Plainne de bestes moult diverses
Verdes jannes bleues et perses
Noires faunes yndes les unes
Blanches et noires
Rouges brunes
Et les autres d'autre maniere
La avoit mainte beste fiere
Lyons liepars et autres bestes
Faisans par le bois
Grans tempestes
De sangles et de pors sauvages
Retentissoit tous
Li boscages.
Ours y avoit et vnicornes
Et autres bestes qui ont cornes
Que dains cheuriaus
Sauuages bous
Qui d'arbrissiaus broustent
Les brous.
Aveques les sauvages bestes
Et s'i avoit connins et lieures
Leus et gourpis et hericons
Qui ont poingnans les pelicons
Et autres que nommer ne sai
N'en ramembrance ne les ay
Por la plenté que j'en veoie
Ainsi qu'en penser estoie
.I. po regardai devers destre
Ilec une beste vi nestre
Que l'en veoit d'une valee
Qui estoit d'orties fermee
De ronces et de fort espines
Por coi toutes
Bestes voisines.
Redoutoient forment a faire
En la valee lor repaire

Qui de la beste la faiture
Porroie deuiser grant cure
Couuendroit metre au raconter
Et si ne porroit riens monter
A ce c'on peüst bien descrire
Sa biauté tant y a a dire
D'une chose me merueilloie.
Quant cele beste regardoie
Qu'il n'i avoit beste nis une
Tant fust estrange ne commune
Quele n'eüst de lor coulour
Tant recevoit elle du lour
Sans faire a elles
Nul domage.
Moult regardai par le boscage
Mais je ne vis nis une beste
Qui a cele ne feïst feste
Par samblant pas ne le haoient
Car a leur pooir l'aprochoient
Vers li tornoient lors sentiers
Tant l'aprochoient volentiers
Por l'amor de sa douce alaine
Car douce estoit et bone et sainne
Por s'alaine qui en issoit
De trestous mauls
Les guarissoit.
Por ce toutes communaument
Les suivoient fors seulement
Li dragons qui ne la porroit
Sentir por ce que il morroit
Tantos qu'il sentiroit l'alainne
Qui les autres a sante mainne
Car en li tant venin habonde
Qu'il ne puet entir chose monde
Por ce quant savoit sa venue
N'i avoit puis regne tenue
Mais a grant erre s'en tornoit
Es leus desers et destornoit
Toutes les bestes miex valoient
De sa doucour quant l'i trouuoient
Pourquoie chascuns bien dire en doit
Et quechascune en amendoit
Tele beste soit beneoite
Par cui a bien faire convoite
Chascune beste qui le voit
Et quant ainsi ouvré avoit
La beste par grant atemprance
Receuoit par sa soustenance
Et sans plus que l'en couvenoit
Trestout ainsi se maintenoit
Et puis aloit en son repaire
Sans fair aus
Autres nul contraire
Et quant les autres ne venoient
Tantost cele place lessoient
Si s'en aloient l'autre part
Si com Fortune les depart

Quant du lieu furent deseruees
Les bestes et aillors alees
Lors demorai sans compaignie
Si fui en grant merancolie
Comment aucun trouver porroie
Que de ce que veü avoie
Me deist la signifiance
Je n'i fis gueres d'arrestance
Quant je dedens le bois oÿ
Tel chose qui moult m'esioi
Car j'oï si grant melodie
C'onques tele ne fu oye
En citoles et en vieles
Oÿ faire notes nouveles
Danses et sons poiteuinois
Oÿ encors sarrazinois
Tymbres y avoit
Et arainnes
Psalterions muses douceinnes
Cheuretes buisines tabors
Dont moult me plaisoit li labors
Instrumens de toutes maneres
Y avoit et a vois plenieres
Chantoient cil qui les menoient
Et qui bien faire le sauoient
Chanconnetes moult cointement
Et moult tres enuoisieement
Chantoient motes et conduis
Si comme cilz qui les conduis
N'avoient pas trop encombrier
Mais de ruine descombriers
Et de tout ce qui les pot nuire
Moult est bons mestiers qui scet d'jure
Sages a faire tele feste
Et si joieuse comme ceste

Apres quant oÿ la joie
Que si volentiers escoutoie
Et qui bien me devoit seoir
Lors me prist grant fain de vëoir
Ceulz qui de joie maintenir
Sorent si bien a chief venir
.I. po me pris a acouter
Sor l'erbage pour escouter
Quel part la vois de ceulz oye
Por torner la tout droit
Ma voie.

Forment alay plus n'y dirai
Devers le bois si regardai
Et vi venir la compaignie
Que tant avoit conuoitie
Menant grant joie et grant deduit
Moult bien estoient de ce duit
Tuit cil qui la erent venu
Grant et petit gros et menu
Quant je les vi j'ai oï grant joie
Qu'a paines dire le porroie
Si m'aprochai d'ex .i. petit
Car j'avoie grant apetit
Et grant desirrier du sauoir
Se par l'un d'eulz porroie avoir
La droite interpretation
Et la vois doucement oÿ
En mon cuer forment le prisoy
Et cil a dit bien auisai
Qu'il estoient de grant afaire
Car de samie ou de tartaire
Ou de drap d'or de grant value
Avoit chascuns robe vestue
Et forrees de vairs menus
Tous ceulz qui la furent venus
En ordre trestout en alant
Doy et doi aloient balant
Li un et li autre danoient
Li autre doi et doi ioustoient
Et li autre alaient chantant
De ce me vois je bien vantant
Conques plus bele compaignie
Onc d'oreille ne fu oye
Ne qui miex peüst estre oye
De faire feste en nule guise
Entre les autres voi venir
.I. home qui bien maintenir
Se sot a guise d'ome noble
Et dessi en constentinoble
N'ot plus bel nul je croi de li
Por coi assez plus m'abely
A bien regarder en figure
Et sa biaute et sa faiture
Il estoit tiex com je dirai
Que je de mot n'en mentirai
En li de messeant n'a poir
Drois estoit gros
Et lons a point
Et ot coulor vernie et vermeille
Au regarder oÿ grant merveille
Dont tel creatur venoit
En sa main .i. sceptre tenoit
Qui estoit moult et bele et bone
Et ot ou chief une couronne
D'or et de pierres precieuses
A regarder moult deliteuses
Cheveus ot qui bien li seoient
Et aussi comme or reluisoient
Et avoit robe d'un dyapre
Non pas trop rude ne trop aspre
Mais si bon comme l'en pot faire
Je n'en sai nul de cela faire
N'il n'en est nul mien escient
Ouurez de pelles d'orient
Ert de bestes et a oysiaus
Moult estoit biaus li damoisiaus
Et la cote moult enuoisie
Encor estoit elle aufroisie
D'un riche orfroy moult noblement
Ou il ot assis cointement
Saphirs et mainte bone pierre
Cil qui estoit si enuoisiez
Et si cointement orfroiez
Estoit montez sor .i. destrier
Dont li lorain et li estrier
Estoient trestout d'or massis
De la sele ou ert assis
Estoient li arcon d'yuoire
Si bel qu'enuis le porriez croire
Poitral cengles je qu'en diroie
Tuit estoient de cuir de soye
Les paniaus de samis estoient
Tel com a la sele afferoient
Et du destrier en nule terre
Nul plus bel ne peüst on querre
.III. chevaliers por li conduire
Si que nul ne li peüst nuire
Avoit entour lui
L'un a destre.
Li autres estoit a senestre
Et li tiers qui bien auenoit
Estoit a pié et si menoit
Par les resnes le damoisel.
Par la chantoient li oisel
A haute vois si doucement
Com se Diex y fust proprement

Aprez en compaignies beles
De dame et de damoiseles
De chevaliers et d'escuiers
Et de clers la fu li huiers
Et li esbatres de saison
Et li iouers car par raison
Cil doient mener bone vie
Qui sont en bone compaignie
Gens de toutes condicions
Et orent lor ententions
D'ensuiuir toute loiauté
Et n'ot en eulz crueusete
Quant j'oï tout cest atrait veü
Et leur couvine perceu
Por ce qu'a eulz parler voloie
Me mis je si dedens leur voie
Qu'il me virent premierement
Lors saluai apertement
Celui qui Diex la seignorie
Avoit et puis la compaignie
Aprez moi gaires n'atendi
Et me dist Diex te sault amis
Qui es tu et qui t'a cy mis
Et je qui de mentir n'oï cure
Li contai toute m'aventure
Tout ce que j'avoie veü
Li dis au miex que j'ai peu
Des bestes que veü avoie
Li dis tout ce que je savoie
Et comment par la souatume
Qui de l'une issoit par coustume
Toutes les autres la suiuoient
Et comment elles s'en aloient
Quant cele beste debonnaire
S'en retournoit
En son repaire.

Quant mon conte li oÿ conte
Et il l'ot par sa grant bonte
Escoute moult courtoisement
Lors m'apela moult doucement
Et si me dit se je cuidoie
Et bien asseur en estoie
Que mon bien fait a deseruir
Voussisses bien et moi servir
Le cuer outreement avoir
Je te feroie bien savoir
La volenté de ce que quiers
Et encor se tu me requiers
Et tu a moy.
Veulz faire homage
Je te farai de ce bien sage
Quant je l'oÿ je li di sire
Qui vous estes
Me veilliez dire
S'il vous plaist
Avis que vos hons soye
Car trop envis
Hons deuendroie
A homme que je ne connusse
Quel domage que g'y eusse.
Lors dist et je le te dirai
Et ton cuer en assouuirai
Car il a en toi ce me samble
Bien foy et loial
Ce me samble

Amis je sui li Diex d'amors
A cui amant font leurs clamors
Leur complaintes et lor proieres
Et si sui cilz qui lor proieres
Fai embracier humilité
Ou mont n'a ville ne cité
Chastel ne bourc
Ne manantie
Que je n'aye seignorie
Si fais les orgueillous chëoir
Je fais les humbles hault seoir
Je fais bien des couars hardis
Et les hardis acouardis
Je respasse les combatans
Je sui les plus cois esbatans
Je fais aus nices sens avoir
Je fai bien ceulz qui ont savoir
Et les riches fais besoigneus
Je fais penser les
Maulz soigneus
Quant il me vient bien a talent
Nul ne puet a mon maltalent
Contrester tant ai grat hautece
Je sai bien enseignier largece
Je fai bien les plus sains doloir
Je fai de tous a mon voloir
Je fais plus com ne puist cuidier
Devant moi fait tous jors voidier
Je fai merveilles trop apertes
Quant je veil bien ouvrer a certes
Or pues tu bien aperceuoir
Qui je sui et savoir de voir
Que je puis toute chose faire
Si ne te dois mie retraire
De tost entrer en mon service
Car tu t'en tentoies por nice
En la fin car nulz par haussage
Ne por avoir ne por lignage
Sus moi riens ne conqueste a force
De moy servir donques t'efforce
Ne jamais ne t'en escondis
Quant l'oÿ ce si respondis
Sire par vostre courtoisie
Vous pri qu'il ne vous ennuit mie
Se je me sui tant deffendus
Car pieca me fusse rendus
A vous se je vous congneusse
Et se le vostre non sceusse
Vostre pooir bien connoissoie
Por ce que je sentu l'avoie
Mais si tost con je le senti
A vous servir me consenti
Et vers vous est mes cuers donnez
Por Dieu si le me pardonnez
Se j'ai mesfait car bien recorde
Vous requier je misericorde
Car de verité bien savez
Qui vous pieca mon cuer avez

Li Diex d'amors lors descendi
Et je mes mains lors li tendi
Si deuing ses hons ligement
Puis me dist moult cortoisement
Amis tu as eü domage
En ce que que tu as ton corage
Vers moy si longuement cele
Lors dis et comment reuele
Le vous eusse je biau sire
Lors me prist en riant a dire
Amis dames et damoiseles
A moult par le pais de beles
Nobles cointes et enuoisiees
Qui de par moi sont establies
A recevoir des bons des sages
Les services et les homages
S'a une pieca faite eüsses
En non de moi cointes en fusses
Ne jamais quites n'en seras
Devant qu'ainsi fait l'aueras
Si li respondi simplement
Prestez moi donques hardement
Et sens que je puisse ce faire
En tele maniere
Qu'il puist plaire
A cele a qui je le dirai
Que je por vous m'enhardirai
Et que si grans biens m'en aviengne
Qu'en vostre non a sien me tiengne

Li Diex dist si bien m'os pleu
Tout ce que je en oÿ veü
Que je mentieng a bien paie
De tant que je t'ai essaie
Avec moy .i. po en vendras
Et tout erranment aprendras
De t'avision grant partie
Et savras quele senefie

Li Diex sor le destrier monta
Que tous les autres seurmonta
Et me fist baillier .i. cheval
Si me mena delez le val
La ou la bele beste ala
Mais poy d'autres bestes y ala
Car la valee est si volose
Que nule autre estre n'i ose
Tant soit fiere ne grant ne grosse
Dedens le val ot une fosse
Ou la bese se reposoit
Mais la mule aler n'osoit
Li Diex lors me moustra la beste
Qui moult estoit
Bele et honneste.
Et dsst vez la une panthere
Or me conte verité frere
Est ce la beste que veis
De qui tant de bien me deis
Je li respondi oil sire
Or me veilliez s'il vous plest dire
Par amors et par cortoisie
De trestout ce que senefie
Or me soies dist il entiers
Je le te dirai volentiers.

Amis la beste qui est bele
Et noble senefie cele
Dont si desrrez a savoir
Que s'amour peusse avoir.
Et je te dirai la mistere
Car tout aussi com la panthere
Est d'autres bestes renommee
Aussi est cele en sa contree

Des coulours qui es bestes erent
Et qui en la panthere apperent
Te dira la signifiance
Ce senefient l'abondance
Des vertus qui en li demeurent
Qui moult l'amendent et honeurent
Car por voir toutes graces bonnes
Que en toutes autres persones
Sont communement espandues
A en son corps seul retenues
Si veil que le samblant t'apere
Car aussi com d'une panther
A en li de chascune beste
La colour sans faire moleste
Ta dame en tel maniere tient
Les gardes quant ton corps retient
Sans ce que nul domage face
Aus autres car por ce de grace
Ne de vertu n'ont mie mains
Ne t'esmaies se tu remains
Por li servir .i. po en paine
Or enten et je de l'alainne
De la beste te conterai
Et le voir t'en exposerai

La beste qui est douce et bonne
Qui au malades s'amor donne
Por coy les bestes le suiuoient
Qui la grant doucor en sentoient
De cele qui de vrai cuer aimmes
Et por qui ton seignor me claimmes
Ce senefient les paroles
Qui ne sont ne nices ne foles
Mais sages et bien atemprees
Et de raison bien couuernees
Et il y pert bien sans doutance
Chascuns volentiers les eschange
Car la samblance n'est pas vainne
Car parole si est alaine

Ce que l'alainne s'issoit
De la panthere garissoit
De cele a qui tu es prisons
Sans estre en buies ne en fers
Tout ainsi guerist les enfers
Nulz n'est si plains de vilennie
D'orgueil d'outrage ne d'envie
Se tu la veulz bien escouter
Que ne la sache hors bouter
Tous maulz et entendre
A bien faire.
La fault il bien prendre examplaire
Pour guerir de si grant domage
Et d'orgueil d'envie et d'orage

Le dragon qui ne puet entir
La douce alaine sans mentir
Senefie les enuieus
Enuenimez et ennuieus
De qui furent toutes persones
Qui ja content paroles bones.
Por ce de duel creueroient
Se il aucun bien dire oient
Si s'en fuit cele gent despite
Es liex desers ou nulz n'abite
Fors ceulz de lor condition
Ceulz dont je te fais mention
Engendra orgueil en envie
Par despit et par vilonnie
Qui en firent les aliances
S'en valent pis les acointances
Car les condicions du pere
Retiennent bien et de la mere

Ce que si atemprement
Retiennent son soustenement
La beste et tantost s'en aloit
Que de riens plus ne li chaloit
Ce senefie l'atemprance
De cele de qui l'acointance
Te met d'amer en volenté
Tant vois de bien en li plante
Car atempreement jouer
Veult en esbatre et a jouer
Son temps et ses fais et ses dis
Sans vilonnie et sans mesdis
En toute riens est contempree
Veult s'en doit estre miex amee

Je te veil dire a la parclose
De la valee qui enclose
Est de ronces avec orties
Et d'espines bien apointies
Et de la fosse que descrire
Veil de chascun que c'est a dire

Tant scet bien chascuns de l'ortie
Que par mi robe ne point mie
Et aucun se trueve en tel point
Qui est san robe si le point
A ce l'amoureuse pensee
Puet et doit estre comparee
Car point ne blece les vestus
Quant de son cuer est desuestus
Aucuns lors les point et assault
Moult font a doubter tel assault

La ronce point et si ahert
Si fort qu'enuis se desahert
Nulz qui ens se soit embatus
Qu'il ne chiee et soit abatus
Cilz desirs la ronce resamble
Car cil qui a desir s'assamble
Il soufferroit plus d'un mentir
Ains qu'il s'en peüst departir
Sans mal souffrir ne destorbance
Por destorber car sans doubtance
On va envis arrier gesir
De ce de quoi on a desir

Par les espines qui si poignent
Que toutes bestes
Les resoignent
A faire en tel leur lor repaire
Ou la bele beste repaire
Dois les mesdisans susposer
Qui ne se veulent reposer
Du mal noncier et entre metre
Tous jors se veulent entremettre
De males nouveles porter.
Chascuns poignent et aguillonent
Et pour voir a entendre donnent
Ce qui ne puet estre prouue
C'est li fus qu'il ont controuue
N'il n'est ppersonne nule nee
Tant soit de bone renommee
Ne nulz tant soit de bien garnis
Qu'il ne soit par lui escharnis
Se plus ne se pueent grever
Ou plus mauvais los aleuer
Tant sont de malvaise doctrine.
A l'assamblance de l'espine
Que ceulz veult plus en parfont poindre
Et quant a eulz pis ne puet faire
Qu'il se cuident arriere traire.
Si prent leur robe et le despiece
Et souvent en detient la piece
Ainsi fait a autrui domage
Et si n'i a point d'avantage
Tout ainsi font li mesdisant
De leurs faus mos
Et par lor malvaise parole
Qui les bons sans raison afole
Tele gent soit arsse et brulee
Qui oste bone renommee
Et font tenir a vilonnie
Ce qui est bien et cortoisie
Ce n'est pas merveille sans doute
Se male gent et si estoute
Car tiex espines perilleuses
Sont a servir et trop
Crueuses.

Or entent devine pensee
Je te dirai de la valee
La ou la bele beste habite
Qui par son non panther est dite
La valee pour verité
Senefie humilité
Ou tele que ues cuers demeure
Comme en son propre lieu demeure
Orgueil maintiennent hautement
Et humilitéz bassement
Por tant puet estre comparee
Humilitez a la volee
Par le mont aussi sans mesprendre
Puet on le mot d'orgueil entendre
Honnie soit tele montaigne
Nulz n'i monte qui ne s'en plaigne
Qui le mont d'orgueil velt monter
Entre les folz se puet conter
Que par son fol outre cuidier
Se fie si en son cuidier
Qu'il enchiet aprés en la merde
Car qui mal fait
Drois est qu'il perde
Cele pas si ne te maintient
Qui ta santé en sa main tient
Ains se maintient honnestement
Entre la gent et sagement
Au val d'umilité s'eslesse
Et le mont d'orgueil fuit et lesse

Or est temps que je te deuise
De la fosse qui est assise
En la valee dessus dite
Qui par moy t'a esté descripte
Et en le panthere reprise
Si t'en dirai aucune chose
Par la fosse enten la simplece
De cele qui par sa noblece
Et par sa bonne renommee
Et tout ton cuer et ta pensee
La fosse la valee passe
En parfondete et est plus basse
Aussi cil qui a la droite adresse
Et la voie tient de simplece
Il doit humilité avoir
Et plus encor ce dois savoir
Le plus est quant ala descuevre
Par maintient simple et met a oevre
Or sces tu bien que la valee
Est humilite comparee
Dont se je simplece appareille
A la fosse ne t'en merveille
Et s'est bien par raison assise
La fosse en la valee estruisse
Car simplece est je n'en doubt mie
En humilité herbergie

Tu as bien veü en figure
Ce que la bele nete et pure
Qui a ton cuer entierement
Pues vëoir tout apertement
Or alons tous esbanoier
Entour la haie et tornoier

J'ai cheval de grant volenté
Et de doner entalente
Quant je qui os grant fain d'esbatre
Des esperons le pris a batre
Par dessus la haie sailli
De grant paor l'os tressailli
Quant je me vi en la valee
Et que la haie oÿ trespassee
Forment les espines doutoie
Quant vers la valee venoie
Mais .i. petit m'asseurai
De la paour que j'endurai
Si m'en alai par mi le val
Tout contremont et contreual
Tant que j'oï la voie choisie
En la panthere estoit couchie
Moult volentiers le regardoie
Mais samblant faire n'en osoie
Grant piece illec me reposai
Mais onques mot sonner n'osay
Que la panthere n'en grouchast
Ou qu'a moi ne se corroucast
Car me pesast se groucier
Le veisse ne corroucier

Je me cuidai bien
Sans plus faire
Vers ma compaignie retraire
Mai je trouvai si fort passage
Que j'en oÿ par mi le visage
Et par mi le corps mainte plaie
Par les espines de la haie
Et de mon cheval m'abatirent
Et de ma robe me rompirent
Quant ma robe fu desciree
Soi la char toute boussoufflee
Les orties qui me poignoient
Et des ronces qui tenoient
Lors n'ot il en moy qu'airer
Car por sachier ne por tirerq
Ne m'en poi onques traire fors
Car trop estoit la haie fors

Tout a ce point ainsi m'avint
Qu'avec moi le Dieu d'amors vint
Qui de la mort me respita
Car li cuers moult li apita
Quant ainsi me vit aleter
Et me fist tantost hors geter
Et si me fist mener arriere
Avec lui en une littiere
Ou il avoit fleurs de lis roses
Violetes et autres choses
Qui moult tres bone odour rendoient
Et mes doleurs moult m'aleloient

Un po aprés ce m'arresta
Li Diex et si me dist de la
Ou tu as esté que te samble
Sire dis je li cuers me tramble
Toutes les fois qu'il m'en souuient
Mais puis que dire le couvient
Tout droit parmi le voir irai
Que ja ne vous en mentirai

Quant j'oï sailli oultre la haie
Quant moult m'esbahit et esmaie
J'alai tant par mi la valee
Que la panthere oÿ retrouuee
Mais onques samblant n'en soy faire
De ce que tant m'en pooit plaire
Que mon cuer oster n'en pooie
A corroucier tant la doutoie
Et quant je cuidai revenir
Lors me pristrent a retenir
Espines ronces et orties
De moi grever tous aaties
Aussi comme vous me trouuastes
Vostre merci quant m'en getastes
Li Diex me dist lors doucement
Amis por ton ensaignement
Est tout ce que tu as veü
Aussi com je l'ai bien veü
Neent plus que osas la teste
Tourner envers la bele beste
N'eus tu onques hardement
Que deisses apertement
Ne descouurisses ton corage
A ta dame la bone et sage
Et si as esté assaillis
Des espines et mal baillis
Qui les mesdisans senefient
Qui des amans tous jors mesdient
Aussi bien que se dit eüsses
Ce que dire et faire deüsses
Si te lo que quant tu savras
Que tous temps lieu et point avras
Que tu tous tes meschiez dies
Et toutes tes griez maladies
Car se tu li as descouuertes
Ja n'avra si cruel cuer certes
Envers toy quele ne s'en dueille
Et que plus de biens ne te veille

Je ne puis plus or remanoir
Tu ne t'en n'as en ton manoir
Jusqu'a tant que je te reuoie
Mais je veil que la te convoie
Et cele noble compaignie
Esperance qui ne fault mie
A ceulz qui de bon cuer aimment
Et qui de bon cuer le reclaimment
Dous penses ses loiax amis
Qui tout son cuer a en vous mis
T'ira compaignie tenir
Aveques le dous souvenir
Menra qui si a point le sert
Que moult grant loier si desert

En nostre chemin en entrasmes
A l'ostel le Dieu en alasmes
Qui tout estoit plain de leece
Car joie en tous biens s'i adrece
La ne falloit que soushaidier
Se je bien me peusse aidier
Moult eüsse eü de délit
Mais tantost demande le lit
Car moult malades me sentoie
Et encore moult me doloie
Es mauls que j'oï est chose vraie
Quant je fui cheus en la haie
Lors vint dous penser esperance
Et sousuenirs qui moult s'auance
Chascun d'eulz por moi conforter
En .i. lit me firent porter
Ou moult d'ebatement me firent
Et moult de biaus examples dirent
Lors moult doucement m'apelerent
entr'eulz .iii. et m'amonnesterent
Que je par amors lor deisse
Ma volenté et descouurisse
Se de riens estoit ma pensee
En loiaus amors assenees
Je leur dis c'on dit fait avoie
Ou ma volenté demoustroie
Si commencai le dit a lire
Si com vous poez oir lire

Je lo amors quant daigne moi atraire
A li servir et tous
Iours sans retraire
Et a ce m'a par sa doucor mene
Que j'ai mon cuer en tel leu assene
Dont j'e oÿ tant de biens tesmoignier
Que puis avoir pour nule creature
Car tant de biens a en li mis nature
Que tous li mons l'en deueroit blasmer
Si ne m'en doit nulz ce m'est vis blasmer
S'en li amer ay mis toute m'entente
Car le bon fruit doit on querre en bonne ente
Et j'oï chascun tesmoignier
Qu'elle est bonne.
Qu'en puis je mais se mon corps habandonne
A li servir de bon cuer de loial
Sans ja penser faus tour ne desloial
Quant de chascun a si bon tesmoingnage
C'on dist quele est bone et cortoise et sage
C'est sans le bien dont je croi ma veue
Que nature ne la fist mie vue
Quant la forma ains le vesti figure
De membres biaus fais par droite nature
Chief yex front nez
Bouche menton ensamble
A si bien fais que l'esgarder me samble
Qu'en li n'a riens qui a reprendre face
Tant est bien faite et de corps et de face
Avec ses biens et de tres douce chiere
Simple en regart et de bele maniere
Et s'est ou poin meillour de sa jonece
Por li me tient amors en tel destrece
Qu'a li servir m'otroi sans repentir
Or me veil a bone amor consentir
Que je de li secours prochainement
Mais je ne voi comment aleiement
Aie de li car en moi tant n'a mie
De hardement que je mon cuer li die
Apertement. mais qu'en moi dementant
Ou en chantant si m'en dueil plus entant
Que naures sui et ne m'en ose plaindre
Car la plaie est plus griez a restraindre
Quant on ne l'ose au mire descouurir
Hé bone amor car me veilliez ouvrir
L'uis de pitié dont cortoisie est dame
Car autrement ne voy mie par m'ame
Comment des mauls puisse avoir aleiance
Que j'ai par bien amer sans deceuance
Non pas portant que la douce mesaise
Qui vient d'amer a sousfrir ne me plaise
Ains me plest tant quenqua de vous me vient
Riens ne me doit ce
M'est avis desplaire.
Qui de vous soit ne tourner acontraire
Ains vous doit miex servir que sans mentir
Trestout li mal que vous faites entir
Aus fins amans ne sont que por sauoir
Que c'est grant bien de don d'amie avoir
Car qui des mauls a eü a plenté
Le bien recoit de meillor volenté
Si doit chascuns vostre plaisir atendre
Car vous poez contre .i. mal
Cent biens rendre
Voire assez plus c'on ne porroie nombrer
Et si poez de tous maus destorber
Ceulz qui servir veulent entierement
De cuer de corps sans nul deceuement
Por ce coument que me faciez doloir.
Veil je de vous atendre le voloir
En vous seruant de
Bon cuer et d'entier
Et pour si vous pri que
Mettez ou sentier
Cele que j'aing qu'en pitié me recueille
Et que mes maus amenuisier me veille
Et li veilliez descouurir
Mon martire
Car je ne l'ose a li dire n'escrire
Et la raison de ce que je li ose
De mon penser descouurir nule chose
Si est por ce que jamais bien n'auroie
Se refuser de madame me oye
Comment se puet puis cuer d'omme esioir
Qu'il li couvient refus de dame oir
Ce ne porroit estre en nule maniere
Et si redoubt tant la gent
Mal parliere.
Que de poor vois tous por eulz tramblant
Si que je vous moustre le mien samblant
A cele qui bien me puet delegier
S'il li plaisoit de mes
Mauls allegier.
Car trop redoubt qu'il ne s'en apercoiuent
Car telz sentiers tex
Gens sauoir ne doivent
Car quant amours est a droit maintenue
Si doit de .ii. estre sceue
Se n'est de tel c'on sache loiaument
Qu'il est loiaus et aimme fermement
Et quant son mal on ne
Puet plus celer.
.I. tel ami por soy reconforter
Et por plus bel sa mesaise porter
Mais encor n'est pas temps que je l'apele
Quant fais sauoir ne l'ai encor a tele
A qui mes cuers loiaus desirs atache
Hé bone amor faites
Tant que je sache
Comment il m'est riens plus ne vous demant
Car je n'ay cuer que li die ne mant
En vous servir veil mon temps a louer
Por ce ce dit ay fait por vous loer
Et honorer et por cele au vif cler
Sans qui je ne porroie vis eschaper
Des maulz que j'ai por li a endurer
Se longuement le couvenoit durer
Et lons espoirs n'estoit qui me conforte
De ce dit faire autre riens ne m'enorte
Et ce que cele en qui j'ai mis ma cure
Ne puist oir par aucune aventure
Je pri a tous amans au definer
De ce dit cy que si endoctriner
Veulent leurs cuers
Envers dame et atours
Ou l'en ne puet trouver
Fors bones mours.
Que chascuns cuers
Loiaument se maintiengne
Et de mal faire a son pooir se tiengne
Car qui se veult comme amant maintenir
De tous vices faire se doit tenir
Et ne mie tant seulement de faire
Mais de penser et de parler en taire
Por ce leur veil ce dit cy enuoier
Et si lor veil encor supplier
Qu'il ne le veulent par cortoisie lire
Que en tel leu qu'il afferra a dire
Quant temps et liex et raison en sera
Car je sai bien que pas ne targera
S'il est ainsi que la bele ne l'oye
Qui tous mes maulz puet conuertir en joie
Car elle est bone et bele
Et amiable.
Et a chascun cortoise et delitable
Et est en fais et en dis gracieuse
Et si la truis si humble et si piteuse
Que quant elle par cest dit cy savra
Comment il m'est que pitié en aura.
Ja soit ce voir que mon mal n'en connoisse
Et ne sache por qui amor m'angoisse
Et si me doit soffire jusqu'a tant
Qu'amor ne voist en mon cuer embatant
Que li face pour voir aperceuoir
Que j'ai por li ces maus a recevoir
Cy fault li diz en aventure fais
Por ce mes maulz amenuisier le fais

Quant par ce dit ay ma pensee
A eulz descouuerte et moustree
Il distrent puis qu'ainsi estoit
Qu'amors d'amer m'amonnestoit
Et que a li obeissoie
Que par eulz secorus seroie
Et me feroient compaignie
Tant com je vouldroie la vie
Des loiaus amans maintenir
N'en cel lieu aler ne venir
Ne porroie bien le deusse
Qu'aveques moy ne les eusse

Ainsi comme eulz a moy parloient
Et ces paroles me disoient
A tant li Diex d'amors revint
Adonc peüst on plus de .xx.
Manieres d'instrumens oyr.
Qui la compaignie esioir
Deuoient moult selon raison
Quant li Diex vint en sa maison
Encontre lui vint la deesse
Por ce que la foule et la presse
Ne peüst a eulz ennuier
Furent devant li escuier
Qui la foule et la presse osterent
Et la voie lor descombrerent
La deesse fors se lanca
Au col le Dieu ses bras lanca
Et puis estroitement l'acole
Com cele qui n'estoit pas fole
En aprez par les mains se pristrent
Et puis a la voie se mistrent
Et s'en tornerent vers la sale
Qui n'estoit pas laide ne sale
Mais bele et nete et bien paree
De biaus draps d'or bien empenee
Menuement de violetes
Et d'autres diverses floretes

Aprez ce vindrent menant joie
De dens la chambre ou me gisoie
En mon lit delez moy
S'assistrent.
Et par tiex paroles me distrent
Amis bien doi joie mener
Et toy de bien faire pener
Quant nous t'avona tant adaignie
Que nous t'avona acompaignie
Avec nous en no mariage
Et mis en nostre seignorage
Se nous t'avona fait cortoisie
Fai quele soit bien emploie
Par bien servir et sagement
Et par obeir simplement
Car de ce te faisons nous sage
Se savoir veus en ton corage
Joie d'amor par bien servir
Il te couuendra a servir
Car services fait bien avoir
Ce c'on n'avroit por nul avoir
Dont se tu veus d'amors ioir
Fay que chascuns te doie oyr
Et puis entendre teulz nouveles
Qui soient cortoises et beles
Et se tu n'en sces pas la guise
Ou tu ne l'as encore aprise
Comment cilz se doit maintenir
Qui veult d'amors a chief venir
Dedens le rommant de la rose
Trouueras la semence enclose
La porras se tu veus aprendre
Comment vrais amans doit entendre
A servir amors sans meffaire
Si nous en porrions bien taire

Puis me dist ma dame venus
La deesse que je venus
Estoie la de bon eur
De ce me met moult asseur
Car je sai bien dist la deesse
Dont vient li max qui si t'apresse.
Que vers li ne te pues deffendre
Por ce ne te puis miex aprendre
Comment vers li te deffendras
Et comment tu te maintendras.
Bien sai que as esté tardis
Et coars or soiez hardis
D'ore en avant et corageus
Sans estre vilain n'outrageus
Car qui aimme de fin corage
Vilennie het et outrage

Je respondi ma douce dame
Tant a certes me dist par m'ame
Li Diex que les vous voi seant
Et bien l'en croi je vous crëant
Autel li dis com je vous dis
Car .ix. hardement non les .x.
Tex com li miens est ce me samble
Se il estoient mis ensamble
Ne porroient pas bien soffire
A ce que bien ossasse dire
Mes mals a la douce panther
A cui nule ne s'acompere
Car paour m'a fait escouter
.I. ver qui moult me fait douter
Et le dist nostre clerc adams
Qui fu d'amis ja moult aidans
En son chant ainsi le chanta
Ce scet bien cil qui la chanta

Trop font a l'amant hair
Drois est c'on les doie hair
Qui requierent hardement
C'est que de desirrer folement
Qui ne se pueent astenir
Et sans partir sont escondit
Orent andeus temps a soffrir
Car ce c'on ne voudroit oir
Quiert on souvent

D'Adam ay je oÿ retraire
.I. ver encor qui moult retraire
Me fait de requerre asprement
Et dist ce m'est vis ensement

Ancois voie on refuser
Celui qui trop prie
Que celui desamonter
Qui trop s'umilie
Pour ce sueffre sans renier
En espoir d'avoir merci.
Et bien veil qu'il soit ainsi
Car a seignorie
A on mainte foys failli
Par trop haster.

Encor dist il allors sans doute
.I. ver dont maint amant se doute
Quant li souuient de la sentence
Du ver li quelz ainsi commence.

Folz est qui trop en son cuidier
Se fie on voit aucun seur
Le point d'enrichil
Emprendre tant.
Dont il aprez mendie
Tout ce me fait Dieu proier
Car miex me vient user toute
Ma vie en mon ioli souvenir
Que par trop taillant desir
Perdre tout a une sie

Je voi moult bien ta conscience
Dist la deesse et qu'en grant tence
Es entrez contre toy meismes
Car souvent avient que tu esmes
A descouurir ta volenté
Vers cele qui entalente
T'a de li amer sans faintise
Pour la valour et la franchise
Que tu vois en li demorer
Dont chascuns la doit honorer
Lors avient que riens a li n'ose
Dire ainsi com tu le proposes
Car paor lores si te court seure
Et si retorne en petit d'eure
Que ne pues nis la bouche ouvrir
Por ta pensee descouurir
Si come .i. ymage entaillie
Qui n'a vois ne sens ne oye
Si as bien d'aide besoing
Por la pensee et pour besoing
En quoi tu as plus bel porter
Et por tes grietez conforter
Comment tu puisses traveillier
A ce que sache ta pensee
Tele qui est de toi amee
Et de tant que tu m'as veue
Miex t'en sera en ma venue
Je te dirai que tu feras
J'ai .i. dit que tu garderas
Tant que tu cele avras trovee
Qui desseure toutes t'agree
.I. anelet cy couvient metre
Et enclorre dedens la letre
Et si sera bien scellee
Por la chose estre miex celee
L'escript me bailla la deesse
Qui ne veult mie que je cesse
Ne que lesse d'amors la voie
Ains veult que loiaus amis soie
De dens ce dit moult bien escript
Avoit la deesse et descript
De mon dit toute la matiere
Et dit le dit en tel maniere

Dame cilz qui amors fine
Destraint por vous si vous eatrainne
De son cuer sans ja mouvoir
Vous estes la medecine
Qui de son mal la racine
Poez du tout esmouuoir
Por Dieu si l'ostez ou voir
Il couvient par estouuoir
Que joie en son cuer define
Or veilliez amors esmouuoir
Vostre cuer et metre au voir
Sentiers ou pitez chemine

Se j'ai vo corps porueu
Et a servir esleu
Dessus toute creature
J'ai fait ce que j'ai deu
Car tout bien y sont veü
Biaute bonté sens et mesure
S'est bien raisons par droiture
Que je mette en vous ma cure
Car point ne m'ont deceu
Mi oeil qui ont la figure
De vostre bele faiture.
A mon cuer amenteu

Sans faire plus longue atente
Vous doins mon cuer bele et gente
Ne veilliez por mal tenir
Se par escript la presente
Car quant je vous voi presente
Je ne sai que devenir
De mon propos maintenir
Car si forment m'espoente
Que ne sai que devenir
Ce que bien sai qu'auenir
Ne puis par droit maintenir

Bien sai que je mesprendroie
Se par droit avoir cuidoie
Vostre amor. puis je plus dire
Car jamais n'i auendroie
Se par grace n'i venoie

Morir porroit avant dire
Se pitiez de mon cuer martire
Ne vous faisoit estre mire
Car s'une conte tenoie
Duche royaume ou empire
Si me devroit il sousfire
Se de vous amez estoie

L'ame en qui j'ai plus fiance
Qu'en toutes celes de France
En cest derrain verselet
A la premiere acointance
Vous fis de mon cuer pitance
Par cest petit anelet
Or en faites chapelet
A vostre doi mamelet
Et ne l'aiez en doutance
Car sachiez qu'au iouelet
En valour petitelet
A bien grant signifiance

Quant j'oÿ tout cest escript veü
Et de chief en chief bien veü
A la deesse dis ma dame
Moult tres grans mercis
Car par m'ame
Du dit n'avez riens oblie
Car tout aussi me sens las
Com je l'ai trouvé en lisant
De ce me vois bien auisant
Hé; Diex quele tenist la bele
Qui mon cuer a car je croi quele
Quant ce dit verra ou orra.
Ja por ce pis ne m'en vouldra
Por quoi car elle est bone et sage
Et je l'aing de loial corage
Se pour amor rendoie haine
Mains en seroit et bone et fine
Car nulz n'a tant au cuer d'air
Ne doit por bien amer hair
Mais volentiers vous requerroie
Encor ma dame se j'osoie
Que par amors me deissiez
Et que certain me feissiez
De ma dame or l'escoutez
Por coy li amans est boutez
En la lettre et qu'il senefie
Car aussi ne le sai je mie
Elle dist tu m'en orras dire
Tant qu'il te deuera souffire

Li aniax est en l'escripture
Por ce que par la vient la cure
De ton cuer et la seignorie
Donras sans faire departie
Plus bel que par mal autre chose
Ma dame ou tout bien repose
Qu'il n'a en li vice ne fraude
Mais en l'anel est esmeraude
Car la pierre c'est chose clere
Qu'avec eulz porte grant mistere
Et plus plaisans est anelés
Qu'a donner autres ioueles
C'on le porte au soir et au main
Por ce c'on le voit en sa main
Et li oeil voient c'est la somme
Plus les mains que riens dessus l'omme
Et yce puis bien por voir dire
C'est ce c'on voit souvent et mire
Celi qui le voit plus conforte
Que li liex plest dont on l'aporte
Se de l'anel veulz la puissance
Avoir et la senefiance
De lor et de la pierre bonne
Que chascuns a entendre donne
Es quiex vertus pueent avoir
La verité porras savoir
Mais que tu veilles .i. dit lire
C'uns clers fist
Dont le non veil dire
Que ja par moi ne t'ert cele
Mestres iehans est appele
L'espiciers cil qui la dite
Pour ce qu'il a en son traictie
De cele maniere traictie
Com en bones meurs affaitie
Tres bien et tres souffisaument
Ne t'en dirai je pas granment
Mais por ce que chascuns n'a mie
Ce dit por ce me plest
Il que j'en die.
Et que clerement en expose
Briement en somme a vue chose
Premierement du chapelet
Qui en guise de chapelet
Le doit enceint et enuironne
Et apres de la pierre bonne

Li anelés si doit d'or estre
Et porter de la main senestre
Ou petit doit si com cilz conte
Or est raisons que je te die
Ce que li ors senefie
Or est se je bien et avise
De tous metaus cil c'on plus prise
Et li plus fors et li
Plus fermes
Aussi doit aniaus en tous termes
Avoir en son cuer fermete
De la cause de netete
Tele qu'il ne pense ne die
Chose qui tourt a vilonnie
Et si doit tant prisier sa dame
Que pour son pris hee son blasme
L'esmeraude c'est veritez
Si a moult de prosperitez
Dont aucunes te conterai
Et aprés les exposerai

Esmeraude est vers
Et si dame.
Grace abandona a la persone
Qui par amors la receue
Et si esclarcit la veue
Amors donques qui l'esperance
De l'esmeraude et la puissance
Veult avoir il doit estre vers
C'est a dire qu'il ait devers
Ceulz qui bien aimment son corage
Et si doit metre son usage
En ceulz aussinc et congnoistre
Qui se veulent d'amors acroistre
Car les vers choses
Tous jours croissent
Et les seches tous jors descroissent
Et cil en verdure se tiennent
A grace si tres grant en viennent
Que des bons des biaus et des gens
Sont loe et de toutes gens.
Et cil qui a ce faire entendent
Les yex du cuer tant y amendent
Que nulz a eulz ne se puet prendre
De tous biens connoistre et entendre
De l'anelet ai dit en somme
Et de la vert pierre c'on nomme
Esmeraude et de sa puissance
Briement et la signifiance
Or te veil icy aprés dire
De l'anelet et descrire
Por coy miex en la main senestre
Est portez qu'il n'est en la destre

C'est por ce que de sa nature
Elle est mains encline a droiture
Qu'a la destre et mains se scet traire
Et ordure vilanie faire
Et si porton en l'anelet
Miex ou petit doit mamelet
Com ne fait en nul autre doi
Por ce par la foy que je doy
Car toy en qui mon cuer se fie
Que plus i gist et mort et vie
Par l'anelet qui auironne
Le petit doi et la couronne
Demoustre qu'en tele maniere
Doit par devant et par derriere
Devers destre et devers senestre
Loiaus amans en tous temps estre
De pluiseurs graces corronnez
Et tous entour auironnez

Et s'il est dit aucuns qui die
Que la pierre est ou doit mucie
Dedens la main c'on ne la voie
On lor puet bien par ceste voie
Assez legierement respondre
Ou doit de dens la main repondre
La painne et si donne a entendre
Que tout amant doie a ce tendre
Qu'il puist a tous s'amor celer
Com ne doit amour receler
Car amor quant bien est celee
Dure plus que la recelee
Et se j'ai longuement conte
De l'esmeraude la bonte
Ne veil je par mon sermonner
Pas dire c'on ne puis donner
Anel ou autre pierre est mise
Car chascuns est bons a sa guise
Mais esmeraude et dyamans
Doit estre entre les amans
Miex que nule autre pierre ou monde
Tant soit bele gente ne monde
Si com tu as ja bien veü
De l'esmeraude et perceu
Si te dirai du dyamant
Por coy il affiert a l'amant

Dyamant est indiuisibles
Et de toutes choses visibles
Et cele qui de sa nature
Puet miex durer en chose dure
Car on puet vëoir clerement
Com en taille legierement
En voirre en pierre si tres dure
Que nulz autres aciers n'i dure
Ainsi li vrais amans resamble
Le dyamant si com moi samble
Car puis qu'il a s'entente mise
En amer point ne se deuise
Ains se tient tout entierement
En .i. lieu sans departement
Et si fait tant par sa purte
Qu'il oevre es cuers
Plains de purte
Tant qu'amors ce li fait avoir
Com ne donroit por nul avoir

Quant la deesse m'ot ce dit
Je mis aprés dedens le dit
Que m'ot baillie .i. anelet
Et de mon petit seelet
Le seelai aprés de cire
Lors pris dedens mon cuer a dire
Que devant lors ne fuieroit
Qu'a la bele le bailleroit
A qui j'ai mon cuer octroie
Et je tieng a bien emploie
Car se je le trouuoie a point
De cele volenté m'apoint
Que ne m'en porroie tenir
Diex m'i doinst en bon point venir
Tout en pensant a cest afaire
Commant je porroie a chief traire
Por la paine qu'oïe eue
M'endormi tantost de venue
Et si resoignoie en songent
De ce ne vous vois mencongent
Et me sambloit que je veoie
Ma dame et que je li bailloie
Le dit et l'anelet ensamble
Et elle me dist ce me samble
Que ja ce ne li auendroit
Et que le dit ja ne tenroit
Car chose qui est seellee
A prendre pas ne li agree
Car il y avoit souspecon
Quant j'entendi ceste lecon
Que l'en dit a penre vea
Sachiez que point ne m'agrea
Lors li dis que seurement
Le preist car certainement
Si n'avoit ens riens n'a letree
Quele s'estoit partout vantee
Que il l'en peüst riens chaloir
Ne quele en peüst mains valoir
Lors prist le dit si l'emporta
De ce forment me conforta
Petit me dura ceste joie
Car en ce point que je cuidoie
Que le dit deüst retenir
Je la vi vers moi revenir
Car pas ne li avoit pleu
Ce quele avoit ou dit veü
Si com j'oï puis bien entendu
Car elle me vit le dit rendre
Et me dist se je vous cuidasse
Trouuer en vous mains m'i fiasse
Ne ja le dit n'eusse pris
Se je cuidasse que le pris
D'un parisis eüst dedens
Que mal de chief et mal de dens
Puist aoir corps si po loiaus
Com cil qui aimme por joiaus
Ne nul par tel cas decevoir
Ne me porroit sachiez de voir
N'aiez en moi nule atendance
Car sachiez que nule baance
N'ai d'amer ne point de corage
Si n'y avrez point d'avantage
Non pas por ce que veille dire
Que vous ne doiez bien souffire
A miex vaillant que je ne soie
Mais que d'amors amast la joie
De moi si tost s'esloigna donques
Que respondre ne la poi onques

Lors m'esueillai de la fraor
Que j'oï et de la grant paor
Et si souvent me tressailli
Qu'a po li cuers ne me failli
.I. poy aprés non pas granment
Ouuri les yex tout erranment
Mais la deesse qui estoit
Delez moi et m'amonnestoit
Que li deisse apertement
Por quoi si esfreement
Estoie esueilliez orendroit
Car sel savoit en nul endroit
Li celoie tout sans mentir
Bien m'en porroie repentir
Si li dis toute m'aventure
Et comment cele qui n'a cure
Et tout mon penser mis avoie
Me dist que ja ne seroit moie
Si dist en dormant me sambla
Dont mes corps de paor trambla
J'en sui dis je si effrees
Et esmeüs com vous veez
Si veilliez en moi conseil metre
Car je ne m'en sai entremettre
Et se vous conseil n'y metez
D'esperance sui hors getez
Et sui mors sans nul contredit
Tenez je vous rent vostre dit
Car jamais ne le bailleroie
A cele a qui mes cuers s'otroie
Je ne le puis jamais renir
Que par la ne puis je venir
A ce qu'en dormant ay veü
Dont j'a paor et ay heu
Car tout sans ce plus de martyre
Ay que je ne porroie dire

La deesse dist tu te doutes
por noient iete jur les doutes
Amans doit tous jors esperer
Que son desir puist acheuer
Encores ne soit il pas dignes
Car c'est de bien amer .i. signes
Et s'ainsi estoit que tu fusses
Refusez et bien le sceüsses
Si ne t'en dois tu pas retraire
De bien dire ne de bien faire
Oevre de sens et si t'avise
Car se tu selonc ma deuise
Veus ouvrer moult
Grans auantages
T'en vendra et as amans sages
Par ce faire t'acomparas
Enten que dist adans d'arras

Ja ne sera loiaus drus
Comment c'on les puis destraindre
N'iert de servir recreus
Ains ert tous jors en li graindre
Lors neis que il va morir
N'il ne l'ose regehir
Et s'il avient qu'il li die
Et sa dame l'escondie
Cuer avra meillour
D'endurer miex sa dolour
Et miex li plaira la vie

Et se fouir veulz desespoir
Et demourer en bon espoir
Et toy de grant ennui tenser
Tu ne dois mie trop penser
Au mal qui en amors eschiet
Car a maint amant en meschiet
Ains te doit adez souvenir
Du grant bien qui en puet venir
Et se tu y sens de l'amer
Por ce ne dois laissier l'amer
Car s'amors ne veult essaier
Tu ne t'en dois pas esmoier
Entent qu'adam au cuer loial
En dit en .i. sien chant royal.
Qui adroit veult amors servir
Et chanter de joieus talent
Penser ne doit as maulz qu'il sent
Mais au bien qui en puet venir
Et fait a cuillir
Sens et bonte et hardement
Et les mauvais bons devenir
Car chascuns bee en defenir
Puis qu'il y tent.
Qui s'esmaie por mal soffrir
Ne qui prent garde a son torment
Il ne puet amer loiaument
Car com plus pense par loisir
A son desir.
Et plus li samble qu'il vient gent
Et ainsi fait anoientir
Lui et amors en deseruir
Tout son jouvent

Adam en l'autre ver raconte
Dont amor vient et comment monte
Sa puissance par retenir
Es cuers comment eulz maintenir
Qui le service en soy maintiennent
Cil qui la droite voie tiennent
Droit ont se lor entente mise
Y ont ce dit en ceste guise
Li vers qui cy aprés dit a
Adam d'erras aint bon dit a.

Par dire et par biaus ris oyr
Et par ioli contenement
Vostre amor au commencement
Et ainsi se veulz porsuiuir
Et esbaudir.
Et esperer merci briement
Encor n'y puist on avenir
Ainsi veult amors maintenir
Si douce gent

Je li dis qu'ainsi maintenir
Me voloie si qu'avenir
Peusse parla a la joie
Qu'amors as fins amans otroie
Car grant talent m'en est venus
Et si me sui je maintenus
Et maintiens par amors hanter
Ainsi com j'ai oÿ chanter
En ce chant d'adam que je dire
Vous veil por mon estat descrire

Grant deduit a en sauoureuse vie
En bone amor honorer et servir
Qui la maintient si qu'il doit sans boisdie
Ains rent plus c'on ne puis deseruir
Pour ce le serf. miex faire ne porroie
Et se ja merci n'avoie.
Quant tant auerai deservi
Si me plaist il ma vie user ainsi
Car je la fait pour la miex ensaignie
C'on puist du cuer penser ne de veir.
De tant appart a tous sa seignorie
Qu'il est tous liez qui la puet conioir
Hé; las je ne me metrai en sa voie
Car poy parans y seroie
Si n'ai qui ja soit por mi
S'amors n'y est et pitié que j'en pri
Ains de si loing de moy
Ne fu choisie.
Qu'a ses dous yex amoreus entr'ouurir
Ne fusse emplis
De joie raemplie
De loiauté d'amor et de desir
D'un seul vëoir ai si grant joie
Que ce seroit se j'ooie
Qu'ele m'apelast ami
Diex je ne vous demant autre merci

J'ai mainte fois laissie la compaignie
Quant bone amor me daignoit
Souvenir.
Por deliter en pensee enuoisie
En ramembrant sa valor a loisir
Et lors qu'estoie esseules m'enfermoie
Lors par samblant me cuidoie
Delez li tout esbahi
Ainsi mes maus a la fois m'entr'oubli.
Se je m'osoie contre li retorner
Quant je l'encontre en la voie au venir
Tant quele fust de mes yex convoie
Avec mon cuer quele a sans departir
Trop doucement apaiez m'entendroie
Mais por riens n'oseroie
Avoir le cuer si hardi
Tant aing et crieng
L'amor qui vient de li.

Quant la deesse et les Diex m'orent
Escoute por ce que il sorent
Comment vers eulz me contenoie
Et quel fiance en eulz avoie
Me distrent il que sans doutance
J'auroie par eulz alleiance
Par tel couvent que je tenisse
Et qu'a percoiure m'en emplisse
Ce que ce chaut avoie dit
Je respondi sans contredit
Voloie tout lor voloir faire
Car riens tant ne me porroit plaire
Quant j'oï ce dit lors apelerent
Les .iii. qui leens m'amenerent
Ce fu pensers et esperance
Et souuenirs qui des m'enfance
Moi et mes ouures connoissoient
Et si lor distrent qu'il voloient
Qu'a lors pooirs me confortassent
Et de moi garde se donnassent
Ore et tous jors tant que u'auroie
Ce qui me doit muer en joie.
Il dient que moult le voloient
Et que volentiers le feroient

Li Diex me remis a parole
Qui bien en pot tenir escole
Qui sages et soubtilz estoit
Et par teulz mos m'amonnestoit
Amis ne soies pas de ceulz
Qui sont faintis et pereceus
Car cil qui ont en ce lor cure
N'ont en amors point de droiture
Mais pren bon cuer et hardement
Car souffert as plus longuement
C'on ne doit tenir a outrage
S'a cele moustres ton corage
D'ore en avant qui as ta vie
Et corps et tout en sa baillie
Tout rabatu et tout compte
Qui m'aimme il me fait bonte
Si li pues bien saches de voir
Se tu l'aimmes ramentevoir
Car bonté faite et non sceue
Si est aussi comme perdue
De trestout ton pooir t'acointe
De tous ceulz dont elle est acointe
Si qu'en lor vmbre a la fie
Puissiez estre en sa compaignie
C'est saches tu grant alleiance
D'avoir ou l'en aimme acointance
Car quant on a ou lieu afaire
Ou cele c'on aimme repaire
Ou a cause de ceulz mander
C'on connoit et d'eulz demander
Tant que cele sera venue
Dont on desirre la venue
Ainsi puet on s'amor couvrir
Qui ne fait mie a descouurir
Por ce le te commant a faire
Se tu veulz de riens a moi plaire
Puis li porras dire ou mander
Que le puet a toi commander
Car tous es siens et sans mesprendre
Puet le tien allouer et prendre
Comme le sien propre chatel
Ne ja ne te trouuera tel
Que vers li de riens te deffendes
Ce que tu tous jors mais entendes
A faire sa volenté toute
De ce ne soies pas en doute

Il se fait mauvais delaier
De son profit faire essaier
Ne met ce donques en defoys
Qui j'ay or dir e autre fois
Mais tout ainsi comme je l'ay
Dit a toy fais le sans delay
Essayes sots et si commence
Et se de ce veulz la science
Bien en cercher et bien enquerre
Comment on doit d'amors requerre
Chascune selonc sa noblece
Selonc l'estat de sa hautece
Et selonc la condition.
Se tu y as entencion.
Tout ce trouveras a delivre
Mais que tu veilles lire ou livre
C'on apele en francois gautier
Miex ens qu'en bible n'en psaltier
Et celui livre translata
Cilz qui onques jor ne flata
Ne blandist homme que je sache
Ce fu meste Diex de la vache
A chascun plaisoit son afaire
Tant estoit dous et debonaire
Je ne t'en ay dit que le voir
Si n'estoit mie a decevoir
Ne par promesse ne pardon
Mors est or ait s'ame pardon

Et quant ainsi fait aueras
Au plus tost que tu troueras
La panthere qui est si douce.
Qui toutes tes doleurs adouce
Quant delez li te pues seoir
.I. grant ou poi la pues vëoir
Si pren en ton cuer hardement
Et li di tout apertement
Comment por li vis a mortire
Apres ce li porras escrire
Et tant seurement mander
Ce que je te veil commander
Car ce n'est se bien
Mais sans faille
A tant de dens ma main me baille
.I. dit qu'il prist en s'aumosniere
Et dist li dis en tel maniere

Dame fleurs de celes en uie
Dame sans mal et sans envie
Et sans vice qui vous empire.
Cilz qui de mauvais point em pire.
Va tous les jors por vous amer
Tant sent le mal d'amors amer
Vous salue con fins amis
Qui tout entierement a mis.
Cuer. et corps en vostre baillie
Por paine qui l'en soit baillie
N'en retraira son cuer sachiez
Ja par lui n'en sera sachiez
Car vous estes tous ses confors
Et si vous di bien m'en fais fors
Les mauls d'amer tous jors en dure
Et comme il est entrez en dure
Vie. por vous le sai de voir
Que bien feriez vo devoir
De lui amenuisier sa paine
Car sachiez bien que il se paine
Au miex que il puet de servir
Veil por vostre amor deseruir
Corps qui est du tou bone ment
Por cele doit on bonement
Quant il se complaint alleger
Et celui consent alleger
Doit on lessier mesaise avoir
Non ne deuroit por mal avoir
Ce m'est vis releuer de mort
Car il est dignes de deport
Le fait se bien sui apensez
Selonc les maulz qu'il a pensez

Pour ce que j'ai de vostre ayde
Mestier pri je que moy aide
Amor qui aus biens est aidans
Car plus vous aing que plus n'ay d'ans
Tant estes de douce maniere
Et de bien faire coustumiere
S'ai bien de s'aide mestre
Car mis me sui a tel mestre
Car je n'ai pas toutes mes aaises
Auant en ay des grans mesaises
Et moult en sui entrez en grans
Pensees bien doi estre engrans
De moi sagement maintenir
Car je voi vostre main tenir
Ma vie et ma mort tout ensamble
Si faite ce qu'il
Vous ensamble
Dame qu'il appartient a faire
D'ame qui est de tel afaire
Se je vous aing por ce pis estre
Ne m'en doit por tant de mon estre
Vous fai cest escript a message
Car bon fait enuoier mes sage

Douce dame dont j'atent joie
Humiliez vous tant que j'oie
Vostre bouche parler a moy
Je vous en pri et por ame
Me receuez ma douce dame
A cui sui tous de corps et d'ame
Car nule riens tant ne desir
Ains sont tourne
Tuit my desir
A faire tout vostre voloir
Car riens ne porroie valoir
Que ce qu'il vous doie desplaire
Et ce ne fait mie a desplaire
Ce m'est vis se vous servi ay
Mis mon cuer si vous servirai
De cuer loiaument sans retraire
Por les biens qu'ai oÿ retraire
De vous frans cuers
En douce chiere
Mais trop m'en ert rendue chiere
Malement s'il ne vous en prent
Pitie et amors qui emprent
Les fais des amans et lor oevre
Par sa pitié por moy n'i oevre
Et s'il est ainsi que le faille
A vostre amor onques mais faille
Ne fu aussi chier comparee
Car nule dolor comparee
Ne porroit lors estre a la moie
Mais n'est dame se tant l'amoie
Quele n'eüst ce croi de my
Pitie. car je jor ne demi
N'oÿ de repos ce m'est avis
Ni en vostre corps qui a vis
Si dous ne doit trouver deffaut
De merci et s'a moy deffaut
Sans raencon sui mis a mort
Et par tele aventure a mort
Maint loial ami desespoir
Dont s'il est ainsi desespoir
De joie avoir sui hors boutez
Mais par amors ne me boutez
Dame de si crueuse lance
Que plus de mal que j'ai me lance
Car contraire m'est si Fortune
Que je croi c'onques si fort une
Foys. ne fu a nul auenue
Comme a moy estre auenue
Por chose que j'aie meffait
Car de riens ne m'y ay meffait
Vers amors ja n'i ferai chose
De quoi nulz hons loias me chose
Si me getez de ces perilz
Ou tantost seroie peris
Se longuement telz max avoie
Car esperance qui avoie
Les vrais amans me fait penser
Que puis qu'en vous sont mi penser
Dont tout ay tou sans decevoir
Et ore en ay mal di je voir
En aucun temps avrai deport
En ce moult souvent me deport
Et c'en que je mon temps emploie
En lieu si gent si m'y emploiy
Tele amor maintenant en tant
Vif et vivrai d'ore en avant
Jusqu'a la mort ma vie fine
Si vous pri douce dame fine
Merci de coy s'atente est garde
De coy espoir en vous se garde

Quant li Diex m'ot ce don done
Il m'a tantost araisonne
Amis que me diras tu ore
As tu tant hardement encore
Que ta dame baillier osasses
Cest escript ou li enuoiasses
En tant hardement tu n'as mie
Au mains a une seue amie
La dois baillier comment qu'il aille
Seure qui a li la baille
Ou qui par devant li li lise
Et li die cilz n'a pas mise
S'entencion a fausses bourdes
Ains a mis ses pensees toutes
En amer a mon escient
N'il ne fist onques por noient
Ce dit et si sachiez de voir
Qu'il n'aimme pas pour decevoir
N'il n'en n'a mie le renon
Lors si porrez dire le non
De vous si porra bien entendre
Qu'a faire ce feïst emprendre.
Amors qui si forment t'apresse
Que ce nuit ne de jor ne cesse
Et por ce porra bien penser
Que de ce mal te puet tenser
Et se bien savoit ton corage
Ja ne te seroit si sauvage
La bele se le cuer a fin
Que miex ne t'en fust en la fin
Je li dist que je lo feroie
Moult tres volentiers
Mais en mon cuer
Tant ne sent mie
De hardement que je li die
Ne qu'a autres savoir le face
Qu'en ce faisant ne me mefface
Celer le doi se savoir veil
Car li mesdisant a lor duel
Maniere de mesdire auroient
Se eulz de riens aperceuoient
Qu'aucune chose dit eusse
Que celer et taire deusse
Trop miex ma vie ainsi user
Que moy par ma jangle encuser
Assez de corrous me venist
Car de jangler nulz biens n'en ist
Si atendrai merci ainsi
De la panthere que j'aing si
Que de li ne me puis retraire
Car autre chose n'en os faire

Li Diex dist autre conseil prendre
Te couvient et aillors entendre
Et toute autre voie tenir
Se tu veulz a merci venir
Et puis que tu as refusees
Les voies que je t'ai moustrees
Je n'y vois plus voie nis une
Fors que la voie de Fortune.
Et cele voie est trop douteuse
A tenir et trop perilleuse
Car Fortune si est trop dure
A la fois et triste et obscure
Felonnesse orgueilleuse et fiere
Et a la fois d'autre maniere
Large cortoise et acueillans
Douce piteuse et bien veillans

Puis que choses que j'aie dites
Ne veult nulz tenir s'en soit quites
Si pren de Fortune la voie
C'est li plus biaus tours que g'i voie
Car tant ne te savras lasser
Que par aillours puisses passer
Vas donques et si t'apareilles
Et a ton profit faire veilles
Li .iii. qui t'ont fait compaignie
Au besoing ne te faudront mie
Mais voies et par sentiers
T'acompaigneront volentiers
Car je le veil et le commant
Lors dis sire a vostre commant
De cy donques me partirai
Droit a Fortune m'en irai

A tant d'ileques me depart
Et li Diex d'amours d'autre part
Si nous meismes a la voie
Je et li .iii. que je menoie
Que li Diex en ma compaignie
Me bailla par sa cortoisie
Tant alames par nos jornees
Par montaignes et par valees
Qu'en assez petite saison
Venismes droit en la maison
De Fortune la venimeuse
Moult est sa maison perilleuse
Car elle siet toute sus glace
Qui dure que temps que il face
Car moult belle est d'une parartie
Et noble et de tous biens garnie
De l'autre partie si gaste
Que nul n'i a ne pain ne paste
Et est ruineuse et deserte
Si despeciee si desperte
Que s'il espartist plus ou vente
Nulz ne m'est la qui ne s'en sente
Car la pluie. vens et espars
Se fierent ens de toutes pars
De cele maison a l'entree
Estoit Fortune l'auuglee
Por les trespassans recevoir
Car il couvient sachiez de voir
Que chascuns y soit hostelez
Car il n'a nul hostel delez
Que l'en peüst pas herbergier
.I. vaillant homme u un bergier
.II. seigneurs a en la maison
Qui n'i sont mie de raison
Ains usent de lor volenté
Et a de gent chascuns plenté
Li uns des .ii. a non eurs
Et li autres a non meseurs
Eurs si garde la partie
Qui est plus bele et plus garnie
Et cele a non prosperitez
Et l'autre a non aduersitez
Qui est orde et de lair afaire
En ce le meisme repaire
Li uns a l'autre adés guerroie
Et ce qu'il pert li cos et proie
Tele est lor coustume commune
Mais il couvent que de Fortune
Leur soit l'autorite baillie
Car quant Fortune est corroucie
Meseur puet sus eur prendre
Que cilz ne s'en ose deffendre
Et quant Fortune est apaisie
Eus a lors la seignorie

Si met de tez en grant noblece
Et meseurs tient en destrece
Quant nous venismes a la porte
Fortine qui nul ne deporte
Estoit a ce point corroucie
Si nous fist metre en sa partie
D'auersite par meseur
Car je n'en fui pas asseur
Ains y ai a soffrir assez
Auant que li temps fust passez
Que de la partir me peusse
Et encor plus souffert eusse
Mais souuenirs et esperance
Et dous pensers qui aleiance
Et moult grant confort me faisoient
Car quant a meschief me veoient
Il disoient soiez seurs
Qu'en ce soustenrra eurs

Es tourmens fui la longuement
C'onques n'oÿ autre allegement
Ne por prier ne por promettre
Je ne m'en pooit hors mettre
De ces meschiez de cele ardure
.I. jor avint par aventure
Que vi une dame senee
Cheuauchier par une contree
S'apella une damoisele
Bone volenté ot non cele
Nul bien ne savroit escondire
A Fortune l'enuoia dire
Qu'en son hostel le jor seroit
Et leens se herbergieroit

Quant bone volenté la vint
Trestout ainsi comme il avint
Que Fortune fu apaisie
Qui estoit devant corroucie
Assez tost aprés revint grace
Lors n'i a celi qui ne face
A grace et a sa gent quant joie
Fortune meismes la conuoie
Et eurs en prosperite
Qui fu de grant auctorite
Car tout puet faire son talent
Quant Fortune est sans mal talent
Et quant il se vit en possance
Il se volt sans faire arrestance
Tantost vers adversité traire
Por faire a meseeur contraire
Si com il estoit ou venir
Il vit delez moi soruenir
Et li demanda doucement
Di moi dont sans delaiement
Amis qui t'a amene ca
Et qui ceens toy adreca

Souuenirs dist sachiez sans doute
Que Fortune qui ne voit goute
Me mist cy et ma compaignie
Pieca quele estoit corroucie
Et puis nous a tous jors esté
Et par yuer et par esté
Li issirs est cy deueez
Cilz autres que vous cy veez
Est uns tres fins loiax amans
Aussi fermes c'uns dyamans
Et dous pensers et esperance
Si sommes cy par sa cointance
Et por merci querre venu
Car nous somes a li tenu
Que nous ne la poons faillir
Quiconques le veille assaillir
Je vous ai le voir raconte
Si vous pri par vostre bonte
Et par vostre grant cortoisie
Que vous moi et ma compaignie
D'auersite hors nous menez
Et cest commant en moy prenez
Car il est loiaus et entiers
Eur respondi volentiers
Veil ta requeste recevoir
Et si vous veil sachiez de voir
Dedens prosperite conduire
Aussi sui je venus por nuire
A meseeur et lui mal faire
Por ce que volentiers contraire
Me fait quant il pooir en a.
A tant meseur emmena
Quant nous venimes en la place
De prosperite devant grace
Eurs grace si corte tint
Qu'en son servie me retint
Bone volenté l'en pria
Por ce plus tost si otroia
Tout en ce poin par verité
Chiez Fortune en prosperite
Ou mainte bele herberge a
O nous vint et se herberia
Avec lui merci emmenoit
Sa chiere fille et si menoit
Avec lui la douce panthere
Qui tant estoit et douce et clere
Qui de biauté voir enlumine
Tous les liex ou elle chemine

Quant leens furent descendues
De tous furent bien retenues
Que en prosperite estoient
Et moult grant feste lor faisoient
Mais quant la panthere venir
Vi je ne me soi retenir
Ains perdi toute contenance
Lors me conforta esperance
Et dit prens cuer et t'esuertue
Et puis que pitiez est venue
Tu aras ce que tu conuoites
Se tu vers grace tant esploies
Que por toi le veille proier
Que merci li veille otroier
Lors priai tant ma dame grace
Que tantost sans querre esperance
Et sans querir nule autre aloingne
Pregne pitié de ma besoigne
Et trestuit cil qui la estoient
Aveques grace l'en prioient
Et lors dist pitiez ce me samble
Et vous estes tel gent ensamble
Et estes de si bon afaire
Que ne vous sauriez meffaire
Et qui ne me feriez requeste
Que ne fust et bone et honeste
Et por ce point ne me descorde
Se la panthere si descorde
Mais sachiez bien sans son acort
A ce faire pas ne m'acort
Car sachiez en nule maniere
Ne quier merci ma fille chiere
A home qui vive octroier
Por prier ne por loier
Mais por vostre amor tant ferai
Que volentiers l'en prierai
Et se vous aussi l'en proiez
Et eur prier en feriez
Et bone volenté la gente
Qui a tous biens faire est presente
Et sachiez nous n'y
Faudrons mie
Se bonne volenté l'en prie

Lors prendent sans point detrier
Entr'eulz la panthere a prier
Qu'en si grant amor me recueille
Que merci otroier me veille

Quant vit que chascuns l'en pria
Vers moy .i. poy s'umilia
Et me dist ainsi la panther
Puis que pitié qui est ma mere
Le veult je ne le desuouldray
Ains le veil et adez vouldray
Quant bone volentez l'en prie
Et ma grace et sa compaignie
Que nulz ne devroit refuser
Je ne m'en sauroie escuser
Car je croi qu'il ne prieroient
Por nului se il ne savoient
Que il fust dignes de la chose
Por ce refuser ne lor ose
Dont pas ne vous devez doloir
En tout bien et en toute honor
Sans penser mal ne deshonor
Je vous otroi moi et merci
Lors dis et je vous en merci
Douce dame tant com je puis
Car aillors n'oÿ pensee puis
Que je vous vi premierement
Qu'a vous amer entierement
Et que m'amor vous peüst plaire
Douce panther debonnaire
Por ce cuer et corps vous otroi
Car vous avez par vostre otroi
Enuoie si parfaite joie
Que plus grant avoir ne porroie
Il n'est nulz hons qui eüst onques
Si grant joie com ioi adonques
Et ce fu tout droit sus le jor
A tant la gaite sans sejor
Qui assés prés ert de m'oreille
Corne le jour et je m'esveille

Quant je me trouvai esueillie
Je me senti si traveillie
De ce que je souffert avoie
En mon dormant quant je sonjoie
Si comencai a reuerchier
Tout mon songe et a encerchier
Quant j'oï bien encerchie mon songe
Riens n'y trouuay
Qui fust m'ensonge
Fors tant conques merci trouver
Ne poy tant peusse esprouuer
Mon cuer par loingn ouvrer
Mais en espoir de recouvrer
Tous jors loiaument ouuerai
Ne sai se ja recouuerray
Ne vanter ne me puis je mie
C'onques a nul jor de ma vie
Trouuasse ne samblant ne chiere
En ma tres douce dame chiere
Dont merci esperer deusse
Combien que pener me peusse
Et si n'en puis ne veil retraire
Ne por ennui ne por contraire
Qu'aye souffert dusques a ore
Ne que j'aie a soffrir encore
Car miex emploier ne porroie
Mon temps en dame que je voie
Qu'aing miex l'anguir por li par m'ame
Que ioir de nule autre dame
Ainsi vivrai en son dangier
Que li por nul autre dangier
N'onques n'oÿ autre volenté
Tant eusse de mal plenté
Ne ja n'avrai jor de ma vie
S'en di ceste chancon iolie
Qu'amors de nouvel me fait faire

Pour ami ne por contraire
Ne pour mal souffrir
Ne me puis d'ame tenir
Mon cuer ne m'en lait retraire
Por ennuier ne por contraire
Ains me fait tant
Les griez maulz plaire
Qu'amors fait venir
Qu'il me font dire et entir
Pour ennuyer ne por contraire

Ne ja ne m'en quier meffaire
Pour ennui ne por contraire
Et puis que je veil tant faire
D'amors le plaisir
Bien puis dire sans mentir
Pour ennuyer ne por contraire

Car nulz cuers de bon afaire
Pour ennuyer ne por contraire
Ne se doit nis por mort traire
D'amors departir
Mais dire au point de morir
Pour ennuyer ne por contraire

Cy aprés veil la raison rendre
Qui ma fait a ce faire entendre
Dont la raison appertement
Por coy aymme si faitement
Ceste chanconnete enuoie
Qui cy ensuit le senefie

Biautez bontez douce chiere
Sens et auenans maniere
Et grace m'ont si conquis
En moustrant dame de pris
Soudainnement
A li servir me rent
Pris outreement

Ne ja de mon cuer mis arrieres
N'en iere. Car se cetains iere
Que ja jour ne fusse oys
Et si est il du tout mis
Si fermement qu'a li servir me rent pris outreement

Mais ja se Dieu plest si fiere
Niert vers moi ma dame chiere
Que de li soie escondis
Car de lui amer espris
Sui si forment;
Qu'a li servir me rent pris outreement.

J'ai dit la raison et le dit
En ceste chancon qui me fait
Amer si loiaument sans fraindre
Que ne m'en puis ne veil refraindre
Et por ce qu'au commencement
Quant regardai premierement
Ma dame. des biens y vi tant
Si m'en aloie delitant
Qu'amors me dona esperance
Que de li amoie aleiance
Et por ce lors souvent chantoie
Et plus gays et iolis estoie
Et lors fis je premierement
A l'aide tant seulement
De bone amor qui me mestrie
Iceste balade enuoisie

Se nulz cuers por bien chanter
Avoit volenté iolie
Ne corage de chanter
Faillir n'y devroie mie
Car j'aing dame bien garnie
De sens et devoir
S'en merci amour

J'ai mis sans ja desseruer
Cuer et corps en sa baillie
Car bele est a regarder
Cortoise et bien ensaignie
Et trop plus que je ne die
Plaine de valour
S'en merci amour

Au commencier me maintenoie
Ainsi por ce que je cuidoie
En aucun temps avoir amie
Cele que j'avoie choisie
Et si cuidoie vraiement
Que ceulz qui aimment bonement
Maus ne contraire ne leuast
Que de desir plus le greuast
Mais cuidiers qui souvent esluse
Assez de gens et les amuse
Mais bien d'un autre ieu joue
Non pas jone mes mesioue
Et trop malement deceu
Si comme le l'ai bien veü
Car cele a cui je m'atendoie
Se met tous jors hors de la voie
Et me fait dont j'ai si grant ire
Qu'a paine le porroie dire
S'en joue je vous ay couvent
Et chant mains que ne seul souvent
Car je que esper soloie
Mercy ne say que faire doie
Pour estat qui ainsi chancele
S'en ay fait ceste baladele

Amis muez a contraire
M'a si mue mon afaire
Qu'il m'a fait longuement tant
De chanter et de chant faire
Car la bele au dous viaire
Que j'aing deseruir mon afaire
N'est ce assez pour moy retraire
De chanter et de chant faire
Bone amor veilliez atraire
Tant que je puisse a li plaire
Si arai bon examplaire
De chanter et de chant faire.

Et quant ma dame
Ainsi m'eslonge
Je n'en puis se je resoigne
Et se je me doubt et esmaie
Que je de li ja merci n'aie
Et plus por ce me doi doubter
Quele oir ne veult n'escouter
Ni entendre en nule maniere
Chant que je face ne priere
Se criem quele n'ait autre ami
Por ce quele n'entent a mi
Dont j'ai au cuer joie et pesance
Tele que pour cele doubtance
Je demeur hors de son pays
Car je seroie trop trahis
Se je devant mes yex veoie
Qu'autres de moy en eüst joie
S'en sui de chanter achoisiez
Et plus mas et mains enuoisiez
Mais amors tele vilennie
A vrai amant ne feront mie
Por ce des orés mais serai
Mains tristes si m'enuoiserai
Et chanterai comment qu'il aille
Car qui sert dame qui riens vaille
Envis ne puet estre peris
Qu'en aucun temps ne soit meris
Ca m'a de chanter esmeü
S'en ay fait miex que j'ai peu
Ceste chancon toute nouvele
Qui mon estat moustre et reuele
Et le passe et celui d'ore
Et celi avenir encore

J'ay esté chantans iolis et gays
Mais venue est l'eure
Dont jadis telz rit au main
Qui au soir pleure
Si n'a en moy ne ieu ne ris
Car je ne puis estre oys
De cele qui a m'amor
Por qui je sui sans sejour
En pensee nuit et jor

Pour ce sui tristes pensis
Et mas por la demeure
Que je fais hors du pays
Ou cele qui j'aing demeure
Que je fais hors du pays
Ou cele qui j'aing demeure
Et si en aing miex estre eschis
Que devant mes yex saisis
Fust uns autres de l'onour
Por qui je sui sans partir

Car s'il auenoit que uns
veïst .i. autre au desseure
De l'amor dont sui espris
Je ne voie qui me sequeure
Que ne fusse mal baillis
Car estre ne puis garie
Autrement de la dolour
Por qui je sui sans partir

Mais amors qui ses subges
Essauce auance et honeure
Soufferroit je croiy enuis
Puis qu'a li servir labeure
Mes corps en fais et en dis
Que je fusse ainsi trais
Qu'a cele n'aie retour.
Pour qui je sui sans partir.

Et si sui je bien si pris
Que por mal qui sus me queure
Ne serai ja si repas
Que je tant me deshoneure
Se d'amer soie faintis
Si ferai a cele amis
Sans penser nul vilain tour
Pour qui me sui sans sejor

Se je sui de ma dame pris
Je n'en doi pas estre repris
Quant elle est por bone tenue
De tex dont elle est congneue
Car j'oÿ dire en prouerbe
Com doit a son oeil la bone herbe
Touchier quant on la puet trouver
Et par ce pues tu bien prouuer
Com doit aussi les cuers loiax
Chier tenir qui n'est desloiaus
Et s'ai oÿ tous jors retraire
Qu'en corps tout humble
Et debonnaire
Doit par raison bon cuer avoir
Si c'on puet par dehors vëoir
Por quoi les personnes sont dignes
D'amor ou l'en trueve ces signes
J'ai la bone herbe recouurees
Et jusqu'a mes yex menee
Si dirai en quel maniere
En regardant la douce chiere
De ma dame et son dous viaire
Que maint grief mal
El mal el m'a fait traire

Mais sa tres bele contenance
Est ce m'est vis signifiance
De cuer piteus ce me conforte
Tant que mon mal plus bel s'emporte
Car il m'est vis que la biautez
Norrit pitié et loiauté
Dont ne me doie nulz reprendre
S'a li amer je veil entendre.

Et se de li sai mains vaillans
Por ce n'y doi estre faillans
Car humilitéz fait sambler
Les cuers qu'amors fait assambler
Quant pitiez s'en melle samblans
So com dist Adam de la hale
Qui onques n'ot pensee male
Vers amor ne cuer desloial
En ce ver d'un sien chant royal
Fins cuers qui vostre deuiant n'a
Pas meschoisi.
Mais nulz ne s'i appartient
Non pour quant je di
Que humilité sans nul si fait sambler
Quant amors se veult meller
Chascun onny

Pour ce veil sans plus seiorner
Devers ma dame et retourner
En qui j'ai m'entente mise
Et li proier en ceste guise

Douce dame courtoise et bele
Et bone vous qui estes tele.
Qui est l'erbe que j'ai choisie
Que j'ai a mes yex atouchie
Veilliez moy moustrer la franchise
Qu'il samble que nature ait mise
En vous fournir finablement
Et moi qui vous pri humblement
Retenir dame a vous amer
Car nulz ne vous devroit blasmer
Se vous de moy avez pité
Par vostre grant humilité
Car dame douce et gracieuse
Doit par raison estre piteuse
Et por ce plus hardiement
Vous pri que vous allegement
De merci me veilliez donner
Et si me veilliez pardonner
Quant si grant chose osai emprendre
Com de vostre merci atendre
Dame gentilz et debonnaire
Car grant amor le me fait faire
Et se de vous amez estoie
Je seroie en pleniere joie
Et seroient tous assouui
Ce que dedens mon songe vi
Li quelz ne puet estre auerez
Devant qu'ainsi fait auerez
Si vous pri que vous veille plaire
Que vous veilliez tant por moi faire
Que j'ai fait en vostre fiance
Si me fera grant alleiance
Por moi allegier mon martyre
Que je vous veil cest rondel dire
Que j'ai fait en vostre fiance
Si me fera grant alleiance

Soiez liez et menez joie amis
Qu'amours m'en prie
D'alegier vostre dolour
Fins cuers a qui je m'otroie
Soies liez.
Car por ce que je vouldroie
Tous jors vos bons se je pooie
Acomplir sauve m'onnour
Vous di je par grant doucour
Soiez liez.

Et se de vous oÿ l'avoie
Cest autre fait que je diroie
J'ay en commandement
D'estre liez.
Si le serai enchantant
De loial cuer gay

Son me demande comment
Ne pourquoie je respondrai
D'estre liez si le dirai
Et tout ce m'est bel et gay
Que cele ou mon cuer m'as ay
Commande. Et por ce dirai.
J'ay commandement D'estre liez Si le serai enchantant De loial cuer gay.

Car tres moult grant joie auroie
Douce dame se pooie
Faire chose qui vous pleüst.
Combien que couster me deüst.
Fust du corps fust de l'avoir
Ne que mal que je puisse avoir
Ne ferai plainte ne clamor
Ains en merci vous et amour
Quant il li plest et li aggree
De vrai cuer entier et loial
S'en dirai en cest chant royal

Merci amour de la douce doleur
Que me moustre au cuer
Me fait sentir
Pour la plus bele
Et toute la meillour
Qu'en puisse el mont
Ne amer ne sentir
Ne ja deseruir ne porroie envers
Vous les auantages
Que me faites venir
En tant sans plus
Que je l'aing et desir

Je tieng l'espoir le deduit
et l'amour.
A biau deduit qui si scet maintenir
Tout soit ainsi c'on ne puist
Par nul tour
Ja a l'amour de sa vie avenir
Car le bien qui en vient font corrous
D'esperis.
Aing ces maux lessier despire
Et le iouuent en joie maintenir je doi.
Dame gente de corps delitable a vëoir
Resplendissant de naturel coulour
Entour vairs yex rians aler
Trouuer je doi bien fremir et
Couchier au dessous
Quant en lieu si precious
M'osai d'amer enhardir
Mais force d'amor m'i fist encheir
Si vous prie la merci par doucour
Franche dame car ne m'en puis tenir

Or le comper et si n'ai pas vigor
Que devers vous me sache descouurir
Miex me vient a tapir
Car n'est paire de vous
Bien sai ja n'avrai rescous
Pour tant y porrai morir
Se vous pitié n'en lessiez couvenir

Dame merci vous pri
S'onques nul jour
Sont gentilz cuers ot merci de martyr
Non pas pour ce qu'aye
Annui ne freour
Ne desespoir por ces maus soustenir
Car si grant plaisir
Preng des doulz maulz
Sans enour
Con plus sent plus sui joiaus
Ne je n'en veil point guerir
Car mon espoir
Vault d'autrui le ioir

Dame a qui je me recommande
Aidiez moi qui merci demande
Et m'aiez pour recommande
Qui aing de bon cuer et de fin
En ceste oeuvre veil metre fin

Pour ce pri merci au finer
Dont je ne poy onques finer
Que je veil que ceste oeuvre fine
Merci priant a dame fine
Et por ce que nature humaine
Pooit enuis tant y metre paine
Et soit du plus sage de terre
Plenté parler que elle n'erre
Et je sui simples et poi sages
Et ce n'est mie mes usages
De si grant chose en rime mettre
Comme j'ai icy mis en lettre
Prie trestous ceulz qui l'orront
Et qui amender y savront
Au corrigier il y a point
Por Dieu qu'il le mettent a point
Sans moy remordre par envie
Si me feront grant cortoisie
Et m'aient por ce escuse
Que je n'ay pas moult ce use
Mais bone amor m'i fist embatre
Por moi solacier et esbatre
Et si la me fist por ce faire
Que a ma dame peüst plaire
S'ai tant dit par dis et par fais
Qu'aussi que le jor s'est parfais
Quant il est venus acomplie
Que c'est oevre toute acomplie
Quant est a rimer et d'escrire
Et de tout mon estat descrire

Dusques or ay mon non couvert
Si que je ne l'ai descouvert
A nul vivant nis a ma dame
Que Diex gart en corps et en ame
Car amors ne la voloit mie
Tant que ceste oevre fust bastie
Et amors est chose si digne
Que ne doit par dit ne par signe
Faire chose quele deffende
Trop y averoit grant amende
Or est ceste oevre en rime mise
Si est poins que je le deiuse
Ce qu'amors m'a fait tant celer
Et por ce le veil reveler
Mon non et mon seurnon cele
Moustre digne amor li cela
Or le voie honneur dame maine
Por s'onneur au moustrer me painne
J'ai dit qu'amors li a cele
Mon non que j'ai puis reuele
Et mon seurnon qui pas ne ment
Por ce se j'ai dit plainnement
Digne amor li cela ce fait
Car cil fait bien qui faire fait
Qui mon seurnon savoir voudra
Mais qu'il ne gart ne ca ne la
Fors que digne amour li cela
Mais qui les lettres dessambla
Et puis aprés les assambla
Car se bien les scet a point mettre
Plus ne mains n'i trouuera lettre
Et qui bien a mon dit somme
J'ai de mon non .iii. fois nomme
Et de mon seurnon la mistere
Cy gfault le dit de la panthere
