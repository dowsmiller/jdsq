Au très hault, très puissant et très christien roy de France, Charles huitiesme de ce nom, son souverain seigneur et naturel, Simon de Phares, son humble astrologien et obeissant subject et serviteur, humble recommandacion. Pour ce que aucuns detracteurs ignorans, et, par ce, ennemis de la science de astrologie, ont sedicieusement voulu arguer de supersticion aucuns mes livres, touteffoiz purement traitans de la science de astrologie, par ignorer la grande differance qui est entre ladicte vraye science de astrologie et les ars divinatoires et supersticieux, venoient plusieurs grans et ennormes abbuz ou royaume de France, j'ay voulu employer mon petit entendement à vous faire ce presentElucidaire, pour vous monstrer et donner clerement à congnoistre et à iceulx detracteurs, comment astrologie est vraye science, l'une des sept ars liberaulx et que elle a esté aprise, sceue et pratiquée et leue par plusieurs sains patriarches, prophetes, papes, cardinaulx, arcevesques, evesques, empereurs, roys, ducz, contes et de plusieurs autres nobles hommes, sages, graves personnes et grans docteurs, philosophes et clercs jusques à present, et aussi qu'elle est pure et non soy aydant d'aucun art divinatoire ne supersticieux, contre ce que lesdicts detracteurs,envieulx sur icelle, ont voulu dire. LequelElucidairevous plaise benignement recevoir et en excusant mon petit entendement, si je n'ay pas partout traictié, ne en si hault stille, comme je deusse, ce que bien conviendroit à vostre excellante et très illustrée, sacrée et royalle Majesté, et par manierede recreacion entre vos haulx, nobles et ardues negoces et affaires, en passe temps vous plaise le veoir et considerer, car j'espere que en icelluy verres plusieurs choses, dont l'advertissement et congnoissance vous porra porter autant beaucop de prouffit que l'ignorance moult de dommage, jaçoit ce que ad ce composer riens du mien, n'y ay peu, ne puis emploïer, comme il soit que je ne use que de matiere et chose empruntée et qui texissue ne soit que d'aulcun fil ou layne, car, comme dit le sage:« Nemo dat quod non habet »;pourquoy, s'il y a quelque erreur ou negligence de grande investigacion, vous plaise à supporter mon imbescille science et prandre en gré seullement mon bon vouloir, car, selon les diverses parties du ciel, sont changées les faces des hommes, les coulleurs et les diversitez des courages.
Avant, Sire, que proceder à la matiere de ce present traictié, qui sera de elucider et esclarsir la diferance de la vraye science de astrologie et des ars supersticieux et divinatoires, vous vueil bien faire sçavoir que si aucuns invocateurs, nigromanciens, abuseurs ou divins, pour couvrir leurs mauvais ars, ont contrefait et contreffont les astrologiens et se aident d'aucune consideracion des corps celestes, il ne s'ensuit pas pourtant que la très noble et excellante science de astrologie et les purs astrologiens en doyent estre blasmés ou en valloir mains, non plus que fait le Soleil de estre regardé de quelque homme infect,ou la sainte Ewangille, si quelque sorcier ou charmeur s'en aide ou faint aider en ses mauvaises opperacions ne semblablement, et en est tout ainsi comme si en une clere fontaine vient boire quelque serpent ou beste venimeuse, il ne s'ensuit pas que la source d'icelle en soit infecte, ne par ce ladicte fontaine en doive estre adnichillée et condempnée, ne ceulx qui puis après boivent d'icelle. Ces choses non considerans, iceulx detracteurs, ignorans totallement la vraye science de astrologie et les fondemens, principes, regles et moïens d'icelle, affectez à leur propre oppinion et volenté mauvaise, à faulte de sçavoir la differance des bons ars et des mauvais et sçavoir aussi separer le vray du faulx, le blanc du noir et le pur de l'impur, mais jugeans de ce à travers, comme aveugles font de couleurs, suivans seullement leur affection desordonnée, procedant de faveur d'une part, de hayne et envie d'autre, et le tout fondé sur ignorance, ont pretendu et se sont efforciez icelle tant excellante et utille science et la principale et doyenne des sept ars liberaulx, astrologie,villipender, abollir et destruire du tout quasi lesprincipaulx livres d'icelle, sans y garder ne observer aucune ordre de droit ne de justice, ne appeller gens expers en icelle matiere, fors eulx qui n'y entendent riens, mais usans d'auctorité empruntée et de la raison contenue en ce mectre de Juvenal:
Sic volo, sic jubeo, sit pro racione voluntasl'ont calumpniée de supersticion ou susdicts livres contre toute verité, et moy son indigne et petit disciple, puis dès longtemps en çà diversement molesté, et tout ou contempt de vous, Sire, car ma premiere persecucion est venue des jugemens que je ay faiz pour vous à Lion et à Paris, toutefois selon et consernans purement ladicte science d'astrologie, telx qu'il pleut lors à vostre très sacrée Majesté me commander fere, ce que je feiz en publiq en vostre presence et de plusieurs grans clercs et autres seigneurs de vostre sang. à cause de quoy se esleva contre moy, entre aucuns, cestui detracteur ignorant et né de lieu obscur et bruslé du vice d'envye et principal ennemy de ceste science, lequel est efforcé accuser de supersticion les livres de ce sage philosophe Albumazar, de Alkinde, Abram, de Hispalene, de Albubater, deJohannes Angeli,Astrolabium planum,Alkabice,Amicus medicorumet autres souverains acteurs d'icelle science, pour lesquieux deffendre je metz en avant, à l'encontre de lui, ce presentElucidaire; lesquelles choses, à le bien prandre, ont esté couvertement faictes contre vostre royalle Majesté et non seullement contre vous, mais aussi contre l'onneur de tous voz predecesseurs, roys très crestiens, qui ont aymée et eue cherie et affectionée plus ceste science de astrologie que nulle des autres sciences liberalles et qui ont eu avecque eulx les plus expers clercs, tant en ladicte science que autres, qu'ilz ont sceu finer en leur temps et plus encore de laquelle science aucuns d'iceulx ont esté sçavans et expers, comme il sera deduit cy après plus amplement de chacun en son temps, ordre et aage et, par especial, trois portansvostre nom, comme ce vertueulx,victorieulx et glorieux empereur Charlemaigne, premier instituteur et fondateur de l'Université de Paris, lequel atira à luy, de la cité de Romme, icelle science avecque les autres ars liberaulx, qui illecques avoit esté tirée de la cité d'Athenes, et la voulut mectre audict Paris,et, pour estre introduit et enseigné en icelle, fist venir ung grant philozophe, astrologien et orateur nommé Alkindus, duquel ces ignorans condempnent les livres, qui de ceste science a escript et composé plusieurs livres ettraictez bien subtilz, et le très sage et debonnaire roy Charles le Quint, lequel tant estudia et ayma ceste science de astrologie, en congnoissant et voyant l'utillité d'icelle, fonda et renta à perpetuité ung college et estudians en icelle, en ladicte Université de Paris, ainsi qu'il sera veu cy après en son ordre, et leur donna belle librarie bien garnie de livres, speres, astrolabes, saphée et autres instrumens servans à ladicte science, qui encores y sont, et mesmement des semblables et pareilz livres que ce detracteur ignorant a voulu calumpnier à tort et sans cause, laquelle fondacion fut confermée par nostre Saint Pere le pappe, lors estant, qui sur ce octroya bulle expresse, par laquelle, entre autres choses, il anathematiza tous ceulx qui presumeroient oster ou diminuer aucuns d'iceulx livres, ce qu'il n'eust esté fait s'ilz eussent esté autres que bons, et le victorieux roy Charles VIIe, vostre grand père,qui toujours a eu à l'entour de lui les plus expers astrologiens qu'il povoit finer, de l'un desquieulx parle Gaguin en saCronique, et voulloit bien oyr leurs oppinions en ses grans affaires et conquestes, et consequamment le très devost roy Loys, vostre feu pere, qui n'y estoit pas ignorant, ains très bien entendu, et ne venoit nul si habille astrologien à lui que incontinent ne sentist et entendist bien en ayant parolle avecque lui, s'il y estoit profondement erudict ou non, et en eust bien sceu pratiquer aucune chose, s'il en eust voulu prandre la paine.Lesquieulx roys, tous et plusieurs autres roys très crestiens comme vertueux, ont bien desiré scavoir ladicte science, ou au moins avoir en icelle gens expers, affin de plus paisiblement et glorieusement sçavoir regir, gouverner et conduire leurs subjectz et affaires et obvier aux inconveniens qui pevent survenir, et, ce qu'ilz en ontfait, ilz ne l'ont pas fait, sans sur ce en avoir grande et singuliere exemple de leurs majeurs predecesseurs, comme du roy Clovis, Bel Phelippe, Phelippe le Hardi et autres et des victorieurs empereurs et roys, qui devant eulx avoient esté, comme Alexandre le Grant, qui, en icelle science de astrologie par Aristote fut instruit et plusieurs roys d'Egipte, entre lesquieux y eut le tant prudent et renommé roy Ptholomée Pheludien qui voulut avoir aussi avecque lui les plus grans philosophes et astrologiens qu'il peut recouvrer sur la terre, pour en icelle science l'instruire et enseigner, et si très studieusement se y appliqua, qu'il y fut plus profond que nul qui devant lui ne après, ce croy je, aye esté ou soit et qu'il soit ainsi, en a composé plusieurs grans euvres et volumes que plus semblent divins que humains, et semblablement le preux et vaillant empereur de Romme Julles Cesar monstra bien comme il y estoit erudit et profont, quant, par disputacions et raisons astrologalles, il fist condescendre les Egipciens à son oppinion touchant la quantité des jours de l'an, lesquieulx il reduisit à trois cens soixante cinq jours et VI heures ou environ, desquieux il composa les bixes, et de ce ordonna XII moys, desquelz, en perpetuelle memoire de son nom, il nomma l'un et le plus cler jullet; oultre plus il composa le Kallendrier et Nombre d'or, lesquelles choses n'avoient esté ainsi devant lui faictes, ne si bien ordonnées, et que nous tenons encores en usage. AussiAlphonce, roy des Romains, d'Arragon et de Castille, semblablement très vertueux, en ceste science ne fut paspetitement fondé, qui d'icelle composa tables et canons, à toujours moult justement et precisement calcullées, très utilles et convenables à tous astrologiens, et, s'il est doncques que tant de si excellans empereurs et roys, fulciz et environnez de si grans et notables clercs et si profonds en diverses sciences, y ayent ou eussent voulu emploïer leur temps et longue estude, et mesmement que les dessusdicts roys de France et empereurs, ou temps desquelz ont esté les grans clercs et flory en France, profonds en toutes sciences plus sans comparoison que à present, par especial à Paris, eussent souffert en eulx, autour de eulx, ne en leur royaume, dès lors appellé très crestien, livres ne autre chose qui eust esté supersticieuse, mauvaise, ne contre la foy, pour laquelle eulx mesmes ont si très longuement et chevallereusement milité et laquelle ilz ont tousjours secourue et augmentée, il n'est pas à presumer, à dire, ne à penser que si la science de astrologie fait à louer et à recommander en tant de si très vaillans et saiges empereurs et roys dessusdicts, et mesmement ou glorieux et saint empereur Charlemaigne, je ne puis veoir qu'elle face nullement à reprandre ou blasmer à cestui ignorant, qui rien n'y entent, mais fait naturellement à aymer et leurs successeurs, comme il soit ainsi que plusieurs saintes personnes auparavant de eulx l'ayent estudiée, sceue, leue et pratiquée, comme Adam, Noé, Abraham, Moïse, David, Job, Salomon, saint Denis et plusieurs autres, commeplus à plain sera veu cy après de chacun en son ordre et aage, l'onneur et sainteté de tous lesquelz ledict calumpniateur et ignorant detracteur s'efforce charger, fouller et diminuer en blasmant ladicte science et aussi, en ce faisant, s'efforce confondre et adnichiler toute philozophie, dont elle deppend, et les grans philozophes qui d'icelle science ont esté aucteurs et ellucidateurs, desquieux le nombre sera veu cy après. Et là où ce detracteur dit:« Nous confessons que astrologie est vraye science,mais elle ne devroit traicter que du mouvement et cours du ciel et des corps celestes », je lui demanderoi volentiers quel fruit ou utillité peut venir à l'omme de sçavoir seullement le cours du ciel et des corps celestes, quant ne à quelle heure et minute et par quelz signes ilz passent, s'ilz sont en leurs domicilles ou en etranges, s'ilz sont en leur exaltacion ou decheement, retrogrades ou stacionnaires, quel aspect ou application il y a entre elles et tous les autres mouvemens, sans autre chose en fere. Certes il en pourroit venir toute telle utillité qu'il pourroit faire à ung malade d'avoir medicines propices auprès de lui et ne s'en oser ou povoir aider. Or, si les corps celestes ont influence aussi bien que cours, ce que les ignorans ne pevent nyer, car c'est chose trop certaine et qui se preuve et par raisons et par auctoritez, et qui, par experience , se peut veoir de jour en jour, quelle curiosité, vanité ou folie seroit ce, ou auroit ce esté à tant et de telz si haulx personnages et graves personnes, comme les grans empereurs, roys et nobles gens, cy dessus et après declarez, et aux pappes, cardinaulx, arcevesques, evesques, philozophes et grans clercs, desquelz le nombre est infini, eulx estre arrestez à tant prandre de peine et de labeur après les mouvemens, et avoir tantcomposé de livres et instrumens et avoir laissié la praticque et congnoissance de leurs effectz et influences, actendu que l'estude est difficille et laborieuse, mesmement celle qui est requise ès dicts mouvemens, laquelle seulle ne porte ou peut porter à l'homme nul prouffit ne utillité, car pour eulx lesdicts mouvemens ne yront avant ne arriere, ne plus tost ne plus tart, sinon qu'ilz ayent congneu que ce feussent et soient les moïens et principes pour parvenir à ladicte pratiqueet congnoissance des influences qui yssent desdicts corps celestes, selon la diversité de leurs mouvemens et qui sont apperceues ès choses de cy bas, où nous voyons qu'ilz causent toute generation et corrupcion et qu'ilz inclinent et disposent les corps des creatures à plusieurs passions, les ungs à chault ou à froit, à estre ligiers ou pesans, melencoliques ou joyeulx, sains ou malades et à plusieurs autres choses très utilles et à savoir bien requises, car, par ce moyen, l'on peut prevoir et remedier aux inconveniens qui par icelle congnoissance sont preveuz et congneux avant la main et descencion des infortunes, laquelle utillité ne se prent pas de la simple theorique des mouvemens, mais des autres parties de astrologie. Pour lesquelles choses, Sire, il semble que l'intencion qui induit le aucteur de ceste malice à vouloir maintenant eslongner et chasser de vostre royaume, et par consequent d'entour vous, ceste tant noble science de astrologie, ou au moins la brider en façon qu'elle ne congnoisse plus, fors seullement des mouvemens, qui sont de grant peine et de nul prouffit ou utille sans pratique, et en icelle partie l'apeller bonne, et les autres qui sont très utilles parties et fructueuses, desquelles il ne gousta jamais, ne savoura nul fruit, parce qu'il l'ignore et aussi la bonté de l'arbre et les branches où il est cuilly et les profondes raisons de la fertillité dudict arbre et les grandes experiences, qui de jour en jour sepevent monstrer à l'ueil, et ainsi l'a volue faulsement, soubz une couverture de bigotterie, la nommer et appeller art divinatoire, est affin, Sire, que, quant ilz vous auront privé de l'usaige et du fruit d'icelle, vous ne puissiez plus estre adverty des faulses et perverses entreprinses, qui contre vous ou vostre royaume se pourroient bien faire ou machiner, à quoy par advanture il se sent incliné et ses fauteurs, car par le moïen de cestescience de astrologie et principallement en ses dictes parties, plusieurs choses secrectes sont souvent descouvertes et precongneues, en maniere que l'en s'en peut donner garde et y remedier, comme sera prouvé et monstré cy après. Et c'est, Sire, une des causes principalles pourquoy j'ay bien voulu vous faire ce presentElucidaire, me confiant que vostre vertu et prudence mectra astrologie en sa premiere liberté et franchise, comme estoit du temps de vos dicts predecesseurs, affin aussi que puissiez congnoistre de quoy astrologie vous peut servir, combien, Sire, que je n'entreprans pas de rendre ou assigner sur toutes choses raisons si proffondes, comme bien seroit requis à vostre très sacrée Majesté, ou comme pourroient faire aucuns grans philosophes et astrologiens, qui ont plus vaqué et appliqué leur estude à la profonde specullative que moy, car je ne tends que à une seulle fin principalle, c'est, Sire, que vous puissez congnoistre clerement et evidemment que la science de astrologie est vraye et certaine science, fondée sur fondemens certains, qui sont nombre, mesure, raison naturelle et princippes de phillozophie et que, non sans cause, elle a esté mise au nombre et commedoyenne desdicts sept ars liberaulx, premierement extraitz de ladicte grande, antique et fameuse université d'Athenes, esperant aussi que ceste ellucidacion vous donnera congnoistre et entendre la grande differance d'icelle vraye science d'astrologie et des ars divinatoires et supersticieux, ainsi comme du vray et du faulx, ou du blanc et du noir, du bon et du mauvais et l'erreur et ignorance de noz detraiteurs, laquelle differance jusque à cy n'a esté entendue, sinon par ceulx qui ont voulu veoir et congnoistre que c'estoit des bonnes sciences et des mauvaises et par ainsi pour moy aussi totallement purger et mes dicts livres accuser de ladicte envieuse detracture et faulse et abusiveacusacion de supersticion par ignorans, qui riens n'y entendent, jaçoit ce que en ceste adversité me consolle en ce que disoit ung bon philozophe encien, selon que le recite Laërcius:« Innocentes non debillitat consciencia in adversis, solacium est enim homini non meruisse quod patitur » .J'ay eu après une autre consideracion et esperance qui est, Sire, que je sçay bien que si par telz gens ou leurs apostes ne estes destourné, vous sçaurez bien veoir et notter par les figures, exemples et auctoritez et raisons cy après mises, comment plusieurs grans amys et familliers de Dieu ont sceue et pratiquée la science d'astrologie, tant devant le deluge que après, en l'Encien et Nouveau Testament vous voullant bien advertir, Sire, que pas ne devez tollerer, ne souffrir que ceste science tant encienne, noble et utille, qui jusquez cy par tant de si grans gens a esté excercée, soustenue et pratiquée, maintenant au seul appetit desordonné de telx ignorans et detracteurs, durant vostre resgne soit ainsi et ou contempt de vous chassée, abatueet villipendée et consequamment arismetique et geometrie, autres deux ars liberaulx, ses chamberieres dont elle est servie, car ce seroit très grievement et enormement desrogué à l'honneur et sublimité de la très noble, très haulte et très christianne maison de France, où astrologie a tousjours flory jusque à vostre temps, comme dit est et sera cy après. Pour ce y devez totallement resister et remedier, en abaissant la desordonnée presumpcion et detravée arrogance desdicts ignorans et, comme il soit que vous aymez naturellement toute vertu et science et mesmement la science de astrologie, comme celle où plus reluise la gloire et infinie puissance de Dieu, comme tesmoigne le Psalmiste:« Celi enarrant gloriam Dei »et laquelle matiere, quant là viendroit, requeroit bien l'advis etdeliberacion de toutes les universitez de chrestienté et generalle congregacion de toute l'Eglise millitante, mais, d'avoir raison de telz gens ignorans, je ne voy moyen que le vostre, mesmement sur leur fumier, qui veullent estre juges et parties en chose qui riens ne leur touche, et juges de la science dont ilz sont ignorans et formellement ennemis, selon le Philozophe, qui est que science n'a ennemy que l'ignorant, il seroit impossible, car, comme dit Albert le Grant, qui fut maistre saint Thomas d'Aquin, en sonSpeculleparlant des livres de astrologie:« Jam sciunt inspectores predictorum librorum quod in eis eciam non invenitur unicum verbum, quod sit, vel esse appareat,cortrafidei catholice honnestatem; neque justum est quod ii qui nunquam attingerint eos ipsos judicare presumant »,et,comme dit Aristote:« Nemo enim eorum que ignorat, bonus est judex »,car si le plus grant astrologien ou autre clerc en quelque science, et ce feust le plus profond qui oncques fut, venoit en leurs mains dire quelque chose plus qu'ilz ne scevent, ou qui fust contre leur oppinion, s'ilz veoient que par leurs raisons ne le peussent confondre ou de luy avoir le dessus, incontinent s'efforceroient lui faire oster sa liberté et faculté de soy deffendre et soubz umbre de dire:« Voire, nous sommes pour la foy », lui feroient acroire qu'il aroit mengié le Deable, comme il est autreffoiz et nagueres advenu, mesmement ad ce noble conte Piccus de Merulla et autres, qui a esté tenu le plus grant clerc de la terre. Adoncque en tel cas n'y a remede que de faire et dire ce qu'il leur plaist ou recourrir au souverain comme vous, Sire, car« Quid unus inter tantos? »et, quant telz ignorans, qui ne entendent riens ès langues greque et hebrayque, ne autre, fors que leurlatin descousu, bien simplement treuvent en quelque livre aucun mot estrange ou quelque terme descience qui leur soit incongnu, ilz dient incontinent que c'est nom de quelque deable; en quoy ilz monstrent bien qu'ilz ne scevent que ung peu et qu'ilz n'ont gueres veu, et veullent et se ventent de tout corriger. Et, Sire, il est certain que en plusieurs sciences y a des termes et des noms qui n'ont point esté translatez, ains sont demourez telz qu'ilz furent imposez par les anciens aucteurs, comme en astrologie y a plusieurs motz ebraïques, arabicques et grecs, et en musique pareillement, la pluspart des termes d'icelle science sont encores en grecq. Toutes lesquelles choses sont trop puerilles à debatre, car s'il vouloient bien considerer et veoir ce que souvant leur passe devant les yeulx, ilz trouveroient que en la translacion de la sainte Escripture y a plusieurs noms bien estranges qui sont demourez, puis en ebrieu, puis en grecq, et ne s'ensuit pas pourtant que ce soient noms incongneux, sinon à telz ignorans, qui ne scevent que une nocte, et noctez bien, Sire, ce que dit l'Ewangille de telz gens:« Attendite a falsis prophetis, que veniunt ad vos in vestimentis ovium, intrinsecus autem sunt luppi rapaces » ,et vous gardez d'eulx, Sire, car quelque chose couve et latite, puisqu'ilz veullent oster et eslongner de vostre royaume celle des sept ars liberaulx qui desqueuvre toutes traffiques et qui vous est la plus utille assavoir et à avoir et qui plus vous peut servir au besoing, car il poura estre que, par faulte d'icelle, pourront advenir si grans inconveniens et telles playes que les dicts telz ignorans n'y donneront pas le remede. à laquelle chose devez, comme dit est, totallement resister et pourveoir contre leurs faulses entreprinses et conserver ceste science, car, si vous la perdez, soyez seurque les autresprinces estranges ne la perdront pas, mais s'en sauront bien servir en temps et en lieu, s'ilz ont afaire contre vous, comme aucuns ont fait et font, puis deux ans en çà, en certaines entreprinses exploictées contre vous, et ne faictes pas, Sire, comme fist le duc Charles de Bourgongne, qui ne voulut tenir compte du conseil de ceste science, lequel adverti et conseillé par maistre Jehan Spyrynke, son astrologien, de non aller contre les Suisses et que d'y aller, si Dieu ne destournoit les influences celestes, il lui en prendroit mal, respondit ces propres motz, que la fureur de son espée vainqueroit le cours du ciel, et lors y alla et lui en print comme l'on scet. Il avoit mal estudiée la leçon que bailla Aristote à l'empereur Alexandre le Grant, son disciple, par laquelle il l'admonestoit de non riens faire, s'il lui estoit possible, sans le conseil de quelque homme expert en la science des estoilles, comme plus à plain est contenu en son epistre commançant:« O rex clementissime » .à quoy ne contrarie Platon en ses sentences et proverbes, disant:« Principi non aliter neccessariam esse sapienciam quam corpori animam, beatissimas fore res publiquas; si autem philozophi dominentur, aut saltem quem gubernant divina quadam sorte, philozophantur, nichil enim pestillencius esse potestate et audacia quam ignorancia commitetur » .Ad ce propos, dit Policrates le philozophe, que les Rommains, ou temps de leur prosperité,avoient la science de astrologie en si grande estimacion et usage que au moïen d'icelle ilz ont soubzmis en leur dominacion et obeissance forment tout le monde, ce que conferme le sage Chaton Uticensis, disant:« Majores nostri, non tam armis quam celesti disciplina, res publiquas ex parvismagnas fecerunt » .Ausquelles choses accorde assez saint Jerosme en une epistre ad Paulinum disant:« Taceo de gramaticis, rethoricis, philozophis, geometricis, dyalleticis, musicis, astrologis, arismeticis et medicis, quorum sciencia mortalibus satis vel utilissima est » .Par toutes lesquelles choses appert assez que la science de astrologie n'est pas inutile ne à ung prince, ne à ung païs, mais convenable et utille, laquelle utillité vous eussiez bien peu puis nagueres esprouver et clerement appercevoir, quant les Anglois vinrent devant Boulongne, s'il vous eust plu enquerir de leur affaire plus avant, aussi que les feistes de leur contenance en mer et de leur descente, car vous les eussiez trouvés si trés infortunés, que là où il ne vous eust pleu leur courir sus et les avoir ainçois laissés VIII ou dix jours, sans faire parlamenter à eulx, si Dieu, de sa puissance absolue, n'eust destourné les influences, il leur eust convenu combatre ensemble l'un à l'autreet deslogés à leur grande confusion, deshonneur et dangier de leurs personnes et au grant honneur et prouffit de vous et de vostre royaulme, et veez là, Sire, de quoy vous povoit servir astrologie.
Mais, affin de eviter thedieuse prolixité, cy endroit mectray fin ad ce prologue, vous suppliant très humblement m'excuser, Sire, que là où je n'esciproye cy après des choses si haultement, ne par si subtilles ou ellegantes raisons, comme bien seroit requis à vostre très sacrée Majesté, de supporter et supplier mon petit entendement, et, devant que descendre au principal, est expediant faire la division et assigner l'ordre et les parties de ce presentElucidaire, lequel je deviseray en trois principalles parties. En la premiere mettray aucunsdes hommes clers, grans et excellans personnages, tant en Viel que Nouvel Testament, ecclesiastiques et seculiers, la pluspart desquelx ont pratiqué, usé et experimenté la science de astrologie et de telz livres, comme j'ay peu faire, et au moins ceulx desquieulx il m'a peu apparoir qui plus ont vacqué à l'estude et excercisse de ladicte science et des livres et euvres qu'ilz en ont composez et du fruit qu'ilz ont, au moïen d'icelle, de chacun en son temps, par ordre pour me estre tesmoings que ces debilles cervelles, nées ez lieu obscur, ne sont pour adnichiller et mectre à ruyne ce que par cy longtemps a esté pousuivi,traicté, pratiqué et experimenté et que les livres qui sont d'icelle science sont sans supersticion, jaçoit ce que plusieurs grans gens et de diverses regions y ayent peu vaquer, dont je n'ay pas peu avoir les livres ne les noms et que aye aussi peu veoir plusieurs autres livres, dont n'ay peu trouver les noms des acteurs et autres plusieurs, dont l'on ne scet le temps et autres, desquelzcroniques ne histoires ne font mencion, ainçois est seullement ce que j'ay peu recuillir en mes livres de astrologie et en ceulx de mes amis, en aucunes gestes des Hebrieux et aussi par la sainte Escripture et autre part, et, si mencion d'autres en est faicte en quelque lieu, je ne puis pas avoir tout veu ne tout serché, et m'a souffit d'en grossement peu prandre et serper les plus apparans, et sera divisée la premiere partie selon les VI aages. En la seconde partie sera faicte mencion de astrologie, qui se divisera en huit parties. En la premiere sera dit superficiallement et en general que c'est des influences et après que c'est de astrologie, sur quoy elle est fondée, quelles sont ses principalles parties et des moyens et manieres de proceder en icelle. En la tierce partie et fin de ceste euvre sera dit des ars supersticieux, laquelle sera divisée en trente cinq parties. En la premiere partie sera dit que c'est de art magique et de ses espesses, principes et fondemens et des observacions que font les magiciens et des moïens et manieres d'iceulx et enla fin d'iceulx sera adjousté que c'est de l'art notoire, de ciromance et geomance, que l'on dit ars divinatoires, et consequemment sera aussi traittié de l'art de augure, aruspice, auspice, ornimance, de chacun selon ses parties, puis de ydromance et de toutes ses espesses de prestige, de songes et de leurs manieres de deviner, en après de l'art de piromance, aerimance, armonance, spatulamence et presage, de sortillege, de ariolle et de toutes leurs espesses et finablement de l'orrible et excecrable art de nigromance, soubz lequel sont incorporez ou anexez l'art de phitonisse, d'enchantement, de fascinacion, de invisibilité, de ligacion et illusion, qui sont tous ars supersticieux et divinatoires, lesquelles choses desmelleray l'une de l'autre clerement et brevement, ce que par cy devant n'a esté fait, et si fait a esté, il n'est pas venu à ma congnoissance, ne de ces ignorans. Bien peut il estre qu'il ena esté escript çà et là aucune chose, mais non en ung volume, ne en nostre langue, ne si clerement, compendieusement, ne evidemment monstré, comme bien eust peu estre fait, non pas que je vueille dire que la matiere aye esté ignorée, ne la maniere de faire, mais je croy que jamais homme n'a eu si grande occasion de ce faire, comme j'ay de present; jaçoit que, de toute ancienneté, ignorance soit ennemie de science, neantmoins jamais ignorans ne oserent tant descouvrir et monstrer si plainement leur ignorance, comme puis nagueres ont fait ses detracteurs, mes ennemis, plus que bergiers ignorans la science de astrologie. Par la fin de toutes lesquelles choses ensemble escriptes, l'une après l'autre, vous porra surtout clerement et evidamment apparoir et non seullement à vous, Sire, mais aussi aux simpleschampestres, la grande differance de astrologie et des ars divinatoires et comme astrologie est naturellement toute bonne et qu'elle ne se aide ou participe d'aucune maniere supersticieuse, et, par le contraire, les ars divinatoires totallement sequestrés d'icelle et par ce totallement mauvaiz, supersticieux et divinatoires.
Cy fine le prologue de ce presentElucidaireet commance l'exordre d'icelui.
Affin de mieulx et plus clerement donner à entendre la grand differance qui est entre la science d'astrologie et les ars divinatoires et supersticieux, j'ay pensé descripre l'un auprès de l'autre, sans riens entremesler, car selon le Philozophe:« Opposita juxta se posita magis elucescunt » .Pour laquelle chose a convenu, devant que traicter ou monstrer que c'est de la science de astrologie et à quoy elle sert, prealablement reciter et memorer les très nobles, excellens et grans personnages, quidepuis le premier homme Adam jusques à present, qui est le XVIe an de vostre resne, ont vaqué à l'estude et excercice d'icelle, en procedant selon les aages, non pas que je entrepreigne de les tous reciter, car plusieurs en y a eu, en diverses regions, dont n'avons riens par deçà et plusieurs en y a eu par deçà, dont n'ay pas eu , ne peu aver congnoissance, comme il soit aussi que la memoire de plusieurs se soit perdue par la depopulacion des royaulmeset destruction des cités et des grandes universitez, combustion de livres et choses semblables, aussi que n'ay eu espasse ne la pacience de discourir et ensercher plusieurs regions et volumes, car ce eust esté à moy enqueste trop thedieuse. Pour ce m'a convenu prandre ce que je en ay peu trouver et recuillir par mes livres seullement et quelque peu d'autres et n'entends pas aussi de observerad unguemla date des temps du resne d'un chacun, pour la differance qui est entre les acteurs, mais suivray au plus près que je pourray la sente de verité, car aucuns hystorigraphes prenent le resne des hommes dès ce qu'ilz sont nez, autres ou millieu de leur aage, autres plus tart, et pour ce reciteray sommerement de ceulx dont il m'a peu plus apparoir par aucuns de leurs faiz, et feray expresse mencion des livres qu'ilz en ont composez, descendant de branche en branche jusques à present, et puis après monstreray ou second volume que c'est de celle noble science de astrologie et de la grande utillité qui peut venir à cause d'icelle, par le contraire que c'est des ars divinatoires supersticieux et du danger d'en user, et en ceste premiere partie, que je intitulle des clers astrologiens, se pourront veoir, chacun en son temps, la pluspart de tous les livres, comme dit est qu'ilz ont esté composez de la science de astrologie , ensemble les tables, canons et instrumens qui en ont esté faiz etpar quelx acteurs et les temps semblablement et soubz quieux princes, empereurs ou communités et soubz quelx climatz, unniversités, villes, lieux et cités, les provinces et regions où la pluspart d'iceulx ont flory et en icelui discours, comme dit est, depuis Adam jusques au XVIe de vostre resne. Seront aussi rememorées les predicions et prenosticacions de iceulx, faictes tant sur les revolucions des ans et des nativités et autres parties de astrologie, comme aussi grandes conjunctions, moyennes et myneures, et sur les significacions et desmonstrances de la pluspart des commectes et autres espesses de notables estoilles et des esclipses, des portans monstres, acies, presages ou prestiges qui se sont apparuz, et aussi les grandes mortalités, famines, pestes contagieuses, execucions de haulx hommes, violances et toutes les gelées vehementes et challeurs excessives, inundacions de eaues, apparicions de feux et autres merveilles, sans oblier à ramentevoir sommairement les plus grans strages, clades et batailles qui oncques furent, aussi les mouvemens de terre, tonnoirres, tempestes, fouldres et choses semblables, dignes de avoir escout et tenir à memoire, et sera mise table pour icelles choses ligerement trouver, selon la denumerance des fueilles et des temps qu'elles ont peu advenir et estre.
Adam, premier homme fait de Dieu et à sa semblance et, comme est assez à croire, à presupposer et entendre, fut creé en toute parfection, telle qui povoit et devoit estre en homme, tant de science que d'autre chose, mesmement actendu qu'il sceut à toutes choses , par especial aux estoilles et corps celestes imposer et bailler noms selon leur nature, forme et proprieté. Neantmoins, des sciences qu'il eut, le livre de Genese n'en fait pas expresse mencion, mais par aucunes choses qui là sont à noter, comme ou second chappitre, là où il mect la deffence que Dieu lui feist, disant:« Ex omni ligno paradisi comede. De ligno autem science boni et mali ne comedas » ,et ou IIIe chapitre, là où le Serpent dit à Eve:« Nequaquam morte moriemini. Scit enim Deus quod in quocumdie comederitis ex eo, aperientur oculi vestri et eritis sicut dii, scientes bonum et malum. Vidit igitur mulier etc. Et tullit de fructu illius, deditque viro suo, qui comedit. Et aperti sunt occuli ambrum. »Et oudit chapitre, peu après s'ensuit:« Fecit quoque Dominus Deus tunicas peliceas, et induit eos: Et ait: Ecce Adam quasi unus ex nobis factus est, sciens bonum et malum » .Par ceste parolle sembleroit assez que Adam ait eu toute science et mesmement la science de astrologie, laquelle consiste en la consideracion de la proprieté du firmament et des autres esperes, ausquelles il imposa nom et aux estoilles et corps celestes, qui sont en grant et merveilleux nombre et plus que lesautres choses, et bailla aussi nom aux quatre ellemens et choses terrestres, et, qu'il eut ladicte science d'astrologie, le treuve tesmoingné par Metheodius et Josephus, et bien amplement par ung livre intitulléSuplementum cronicarumqui dit expressement que après que Dieu eut creé Adam, il le doua et ramplit de si grantgrace que sans aucun maistre, ains par la seulle vertu de la justice originelle, il fut incontinant erudit en tous les sept ars liberaux et mect ces propres motz:« Noticiam enim omnimodam astronomie, geometrie, musice, gramatice atque rethorice habere promeruit » .Ainsi est facille croire que, après que lui et Eve yssirent vergés de Paradis terrestre, que icelle science il monstra puis en terre à ses enfans et successeurs qui vindrent après lui, par especial à Abel, Seth et autres qui descendirent de lui , car la premiere habitacion fut près Jherusalem, entre Hebron et Betheleem,tirant vers le 7e climat où elle procede, duquel la longitude est 46 degrés, comme puis a esté experimenté, l'an 1345, 23 gra., 29 minutez. Ainsi la premiere habitacion fut près le tropique d'esté par autant de espasse de terre comme correspondent VIII degrés ou ciel, c'est assavoir par 453 milliers, en suposant que ung degré ou ciel corresponde en terre 56 mille et 0,5 0,125, comme dit Campanus. Et non pourtant je n'entends pas suivre toute l'ordre de sa posterité et generacion, ainçois tiendray la plus certaine et laisseray celle de Caïm, pour ce que ledit Josephus recite qu'il fut adonné à diverses rapines et violenses et aussi que ceulx descenduz de lui ont esté inventeurs des ars que j'entends monstrés estre supersticieux et sequestrez de la science de astrologie.
100. Abel et Seth furent après Adam et n'est de demander s'ilz furent point esmerveillez, quant ilz virent tourner si très velocieusement les cieux en ceste grande machine celeste et si unifformement, et se ilz enquirent des causes à icelui Adam, leurpere, et se ilz y speculerent longuement et par maintes nuiz pour en avoir la pratique, si Adam leur monstra comme la premiere et plus haulte spere mouvoit sur deux poins, qu'il appella l'un le pol artique et l'autre pol antartique et, comme elle estoit divisée en deux parties, l'une depuis le sercle de la Lune, montantcontremont tout oultre la region des planetes, tendant jusques à la dixieme spere et que icelle partie il appella« etherea lucida »et l'autre partie seconde d'embas il comprintdepuis ledict cercle de la Lune jusques au centre de la terre et l'appella« ellementaris regio »,et en celles deux parties leur monstra estre toute la science de astrologie comprinse, comme est contenu en une glose sur ledict Josephus.
435. Après iceulx furent Enos et Caynan qui, comme dit ladicte glose, semblablement furent très ententifz à investiguer l'ordre et disposicion des corps et speres celestes et, par le vigil de maintes nuitz, congnurent que en la premiere spere, qui estoit toute conglobée, estoient contenues et enveloppées IX autres grandes et merveilleuses speres et nomma , après son pere, icelui Enos ceste dixieme plus haulte« celum cristalinum »ou premier mobille, comme recite Rabi Modech. L'autre en descendant nomma IXe spere ou zodiacque immobil, car tel entends je qu'il soit, sinon par la violance et rapt du premiermobil qui elle et toutes les autres speres tourne et circumvolue d'Oriant en Occident et iterum en Oriant en ung jour et une nuit naturel et qui est le tout en XXIIII heures, et finablement tant en sercherent d'iceux mouvemens et de leurs influences, comme dit la glose, que Adam et ses enfans congneurent qu'il seroit deux deluges, l'un par feu, l'autre par eaue, mais lequel devoit preceder ne sçavoient tous bonnement. Neantmoins pour y obvier et pour perpetuer la science des estoilles, laquelle ilz avoient jà eue et, l'espasse de cinq cens ans, investiguée et enserchée, la voulurent escripre sur toutes autres, en deux coulonpnes, l'une de marbre, l'autre de terre cuite, affin que si par eaue venoit le premier deluge, le marbre peust resister, et la terre cuite contre celui du feu. Aucunsdient que du temps de Enos fut une conjunction de... qui fut l'an du monde 538.
695. Après iceux furent Malaël et Jareth, les plus grans hommes et les plus apparans d'icelui temps, soubz lesquieux, selon aucuns Ebrieux, fut le tiers orbe qui fut l'an de la creacion du monde VIIIcIIIIxxIIII. Cestui Malaël est d'aucuns interpreté Plantacion de Dieu, et congnut moult en la science des estoilles et en monstra à Enoch et à Jareth, selon ce dient aucuns livres ebreïques, et lequel Jarreth engendra Mavaël, qui puis engendra Mathusallé. Lequel Malaël, pour plus facillement speculler le discours des estoilles, demoura plusieurs ans dedans les caves, et tant y veilla et tant y prouffita, que il fut estimé le plus expert qui fust lors et, après lui, ledit Jarreth.
1122. Enoch le Juste et le très vertueux, le meilleur des hommes d'icelui temps dont il soit memoire, fut très expert en la science de astrologie et d'icelle escripvit des livres, comme dient plusieurs, et par especial Eusebe,in quartoDe Preparacione ewangelicaet aussi le saint evesque Johannes Hyspalense le allegue souvant ou livre de sesInterrogacions, par especial en la septiesme maison, en laquelle il traicte du fait des guerres, des furs et choses absconses, et se treuve que les anges de Dieu lui aprinsent plusieurs secretz en ladicte science de astrologie. Cestui Enoch eut plusieurs disciples pour aprandre de ceste science, et, entre les autres, eut Abobac, le premier de ce nom et Aleius Sidrac.
Abobac fut en ce temps très renommé et eut ung filz nommé Mathusallé auquel il monstra très ententivement ceste science; aussi fist il à Juba,à Jubal, à Tubalcayn, qui tous furent grans gens au monde et leur donna Dieu très longue vie comme IXcIIIIxxXIX ans à icellui Mathusallé, pour mieulx ataindre la proufondité des sciences, par especial de celle des estoilles et pour en veoir plusieurs grandes experiences, et en oultre que iceulx Tubal, Jubal et Thubalcayn furent très expers en la science des estoilles, si furent ils en musique et geometrie et en toutes les autres sciences mathematiques, et furent inventeurs de plusieurs ars mechaniques et eurent une seur, nommée Noemia, qui fut très subtille et, de sa part, trouva choses difficilles et de grande subtillité en arismetique. Dientaucuns que iceulx Tubal, Jubal et Tubalcayn, ignorans que Adam eust escript les sept ars en coulompnes de marbre et terre cuite pour le deluge, semblablement ilz le firent, pour ce qu'ils congneurent estre deux deluges, l'un d'iceulx deluges aproucher, mais ne savoient lequel, car Dieu le leur voulut celler, comme dit la glose; pour ce sculperent entierement en icelles coulompnes tous les sept ars liberaulx, sans y riens obmectre, comme est bien à pressupposer. En son temps fut une grande conjunction de laquelle il sera parlé cy après, qul pourra bien servir à plusieurs hystoriographes et laquelle signiffia lors le deluge aproucher.
1424. Après vint Lameth, en fleur et en apparance le plus renommé des hommes qui feussent sur la terre en science et en prudence, et, comme recitent aucuns livres hebraïquesd'astrologie, fut le premier qui escripvit des formes par les faces des signes. C'est assavoir comme en la triplicité des signes de feu c'est à dire quant signes sont qui sont de la nature du feu, chaulx et secz, faisant le discours par toutes leurs faces, desquelles sont XXXVI, monstra par une experience que en la seconde face du signe de Aries montoit en la VIIIe sperela semblance d'une femme vestue de rouge, en la seconde du Lion monte la forme d'un homme couronné, tendant les mains vers hault, comme demandant aide au ciel, et en la tierce face du Sagitaire monte la forme d'un homme de coulleur d'or, et ainsi par toutes les XXXVI faces, montent diverses semblances. Cestui voulut bien enquerir les causes loingtaines et prouchaines, lesquelles peut estre n'avoyent encorre esté si vivement perscrutées, et finablement, par longues experiences, congneut reallement les choses de cy bas estre totallement gouvernées par celles d'en hault, et c'est ce que je peu recuillir du premier aage des clers hommes qui se soient totallement entremis de la science des estoilles. Environ ce temps fut la deuxieme conjunction de... et fut l'an du monde 1498.
Cy fine le premier aage et hommes clers trouvés en icellui et s'ensuit le second qui commencera à Noé et finira à Abraham.
1642. Noé, en son aage cinq cens, engendra ses trois enfans, Sem, Can et Japhet, dont les aucuns prinrent femmes descendues de Can, desquelles vindrent les grans geans, desquelz vint Elyachin et ses enffans qui habiterent en Hebron, dont puis, selon aucuns, yssit Golias, lesquelz géans firent moult de maulx aux umans sur terre, qui fut la cause pourquoy Dieu dist à icellui Noé:« Finis universe carnis venit, ad me penitet me fecisse hominem » .Et lors lui commanda faire l'arche pour soy saulver au deluge en leur donnant 120 ans pour faire penitance ou nul ne voulut entendre, fors Noé et ses enfans et leurs femmes, et si tost que le deluge fut passé et que la terre commança à apparoir, Noé et ses trois filz yssirentde l'arche, qui fut le second mois, au XVIIe jour que Dieu fist apparoir l'arc ou ciel, en signe de promesse que jamais ne seroit deluge par eaue, et partirent la terre en trois parties et chacun d'iceux tira en sa partie. Or est à presupposer que tout ainsi quel Noé avoit retiré de toutes choses en l'arche, que il eust aussi recuilly tous les livres qu'il avoit peu trouver escriptz des sept arsliberaulx et par especial de astrologie, ausquieulx il recourut sitost qu'il vit que le Soleil se monstra, et dient aucuns qu'il le trouva estre ou signe de Gemini en une isle de Grece, nommée Delos et par ce n'est pas à ignorer qu'il ne sceust de astrologie, car lors, avant le deluge, les grans hommes l'appetoient plus assavoir que autre chose ou science que ce feust, et aussi que il ne l'enseignast à ses enffans, par especial à Sem et Jaffect, et aucuns livres hebraïques font mencion que Jaffect fus très expert en icelle et predist plusieurs choses en sa terre, dont il fut moult estymé de ses generacions, dont le nombre fut septante deux, c'est assavoir XV de Japhet, trente de Can et XXVII de Sem, et d'icelles Noé, encores vivant, peut veoir 2400 hommes oultre les femmes et enfans, entre lesquelz furent plusieurs grans astrologiens desquelz je n'ay bien ample congnoissance, pour ce je les laisse , mais soit noté que Dieu disposa toutes choses sur le nombre de sept et est assezpatent en la Bible en plusieurs lieux, par especial ou verset« Tollens, etc. »,où il y a trois ordres de chacun 72 lettres.
2279. Ionicus, ung des derniers filz de Noé, fut en ce temps en fleur sur la terre, le plus renommé des umans pour la science des estoilles, lequel tint toute la terre de Ethan, et ne fut, devant le deluge, homme tant estimé sçavoir d'icelle science que lui, excepté Adam; duquel Ionicus l'Escripture sainte fait mencion, et dient aucuns qu'il eut par grace science infuse, par especial la science deastrologie de par le Createur, laquelle il excerça plus amplement que n'avoient jamais fait ses predecesseurs. Pour ce aucuns acteurs dient qu'il en fut inventeur, mais il se doit entendre sainement que ce fut Dieu, bien est il que icelui Ionicus peut estre inventeur de la pratique d'aucunes parties, au moïen de quoy, entre autres choses, prenostica etpredist au peuple ce qu'il devoit advenir des quatre principaulx regnes du monde et de leur deffinement, et qui premier regneroit de ceulx de Cham, dont Belus descendit, puis de Sem duquel procederent ceulx de Mede, de Perse et de Grece, et de Japhet duquel sont venuz les Romains. à laquelle prenosticacion se accorda puis la prophecie de Daniel, qui fut, selon aucuns d'eux, mille trois cent cinquante ans après , comme appert en son second chappitre. Cestui Ionicus, comme dient aucuns Ebreux, fut celui qui perquist et trouva les coulompnes que Adam avoit sculpées et aussi celles que Thubal et Thubalcaym avoient faictes, esquelles estoient tous les secretz des sept ars liberaulx et par especial de la science de astrologie, et monstra icellui Ionicus d'icelle science à plusieurs haulx hommes, par especial à Nembroth, premier empereur sur la terre et roy de la grant Babillonie, et lui donna conseil comme il resgneroit sur les grans geans et sur son peuple, et tira de sa part ceulx sur qui il resgna avecque lui en Babillonie et courut sus à Assur et le chassa du champ de Sennar, et lors Belus, roy de Babillone, entra en Sirye et en occuppa une partie et, lui decedé, son fils Nynus la posseda entierement et vainquit Cham, que encor en ce temps vivoit et regnoit en Batterie, et brusla les livres des ars magicaulx et de ydollatrie que avoit composé Zoroastes, comme dit sera cy après; pourquoy est à noter que lesdicts arssupersticieux furent trouvés aucun peu avant la quarte conjunction grande, et fut le premier icelui Ionicus, après ledict deluge et après Enoch, qui escripvitde la science des estoilles et qui fist le livre qui ce commence« Spera celesti »,que aucuns imputent avoir esté fait par ledict Nembroth, mais il n'est pas ainsi. Touteffoiz il a esté très mal translaté, selon ce que j'ay congneu par celui de langue ebraïque, qui lors se disoit langue humaine, et n'y avoit autre langue en toute la terre, et est à presupposer que icelui Ionicus le desdya audict Nembroth et qu'il eut autres plusieurs disciples. Maistre Brunet Latin de Florence dit que Noé engendra Ionicus, qui tint la terre de Eritanie, qui est jouxte le fleuve de Eufratez en Orient, et fut le premier qui escripvit astronomie et qui ordonna la science du corps des estoilles et ce, en son livre appellé leTresor.
2486. Nembroth, comme cy dessus appert, fut en ce temps, lequel, au moïen de la science de astrologie, se trouva le plus puissant homme de la terre et bastit la grant et incomprehencible euvre de Babillone dont est encores mencion, et est assavoir qu'ilz ont esté plusieurs de ce nom, comme sera veu cy après, mais cestui exceda les autres en honneur, puissance et renommée, et cestui chassa Assur du champ de Sennor et y fist la grande tour Babel, de quoy parle saint Jerosme sur Ysaye, qu'elle estoit de divers quarrées et de quarré à autre avoit VIIm pas et en circuit LXIIIIm et avoit IIIm pas de hault et estoit faicte à mode d'une quille, large par bas et aguë par hault. Herodotus et plusieurs historiens gregoys le recitent , mais Orose dit que, selon la mesure de geometrie, les murs d'icelle tour avoient d'espesseur L couldées et avoit icelle tour XX pans et en chacun pan V portes et si haulte qu'elle passoit les nues. Quant Dieu mua leur langage en LXXII parties tous differends, qu'il divisa à LXXII lignées, yssues des trois enfans Noé, fonda aussi icelui Nembrod une ville jouxte icelle tour qui, selon saint Jerosme, fut à merveilles grande, qui de tour avoit LXIII mil, et pour la confusion des langues la fist Babillone nommer. Cestui Nembrod fist plusieurs autres villes ou regnes, comme Aratha, qui après fut dicte Elamite et ores est dicte Rohays, et puis fist Calamyne, et puis Seleuce. Cestui ot ung filz qui fut nommé Assur et pour lui fut icelle contrée dicte Sirye. Fonda aussi icelui Nembrod une autre cité au lieu où Nynus depuis se fonda Nynyve.
2509. Stram, filz de Cam, second filz Noé, queaucuns appellerent Zoroastes, autres Nembroch, mais non celui qui fut Babillone, car plusieurs ont esté de ce nom de Membroch. Cestui vesquit moult longuement, comme ont escript aucuns Hebreux, et fut moult expert en la science des estoilles. Aucuns dient qu'il fut devant Nembroth et le survesquit, et ay veu ou livre Clement que cestui Stram , alias dit Cam, fut moult intent à la speculacion des estoilles et, par aucun art, devant les simples gens faisoit apparoir que aucunes radiacions et sintilles des estoilles bailloient reverberacion à sa face, et, pour ceste merveille, lui fut, après sa mort, eslevé sepulcre merveilleux et lui donnerent ce nom Zoroastes,« tanquam vivens astrum »,et recite Elynandus que Aristote recite que icelui Stram« confecit vicies centum mille versuum »,et s'esmerveille comme Aristote trouva ses livres, actendu que on lit que Nynus les brula tous.
2272. Maday vint après iceulx Ionicus et Nembroth, lequel fut moult sçavant en la science des estoilles et eut plusieurs disciples et entre les autres, eut Yvam, Thubal le quart de ce nom, Albany, Maados et autres, qui tous furent grans hommes en leur temps, chacun en sa partie.
Mosoch et Tyras furent aussi environ ce temps chacun en leurs lieux reputez grans et sçavens en la science des estoilles et eut ledict Mosoch trois disciples, l'un de Sirie apellé Elos, le secondMagaas et Relyon qui semblablement furent souverains astrologiens et eurent semblablement chacun en leurslieux autres disciples, comme recite Malius, et se commença en leur temps la science des estoilles moult fort à augmenter et acroistre, et les plus puissans de la terre y entendoient et vaquoient plus que à nulle autre des ars liberaulx.
Heber, duquel print le nom la langue hebraïcque, qui ne fut point muée pour ce que lui, ne nul de sa lignée, ne furent consentens de fere icelle tour, vivoit encores en ce temps, homme très perit en la science des estoilles qu'il avoit aprinse de Ionicus, et encores en ont les Hebrieux bonnes enseignes en aucuns de leurs livres.
Jectam vint après, lequel en monstra à Saleph et à Cyloz et prenostica icelui Jectam longtemps. Touteffois il ne escripvit riens que l'on treuve. Neantmoins aucuns Hebreux dient avoir aucunes siennes experiences qu'il fist au puissant Namolz de Medde. Aucuns dient que cestui Jectan fut ès Indes et trouva les roches de aymant et, par la subtilité de la science de astrologie, trouva moïen d'en avoir et, par ce, icellui faisoit choses merveilleuses devant le peuple, de quoy il fut moult aprecié et renommé.
Assarmoth, Almoda, Jarthé, Mallaos et Dignaas furent après, tous grans hommes au monde en ce temps, chacun en sa region et eurent tous iceulx à disciples les enfans des majours de leurs lieux, par especial icelui Assarmoth eut Suras et Nabin, qui furent de Syrie, qui puis furent grans au siecle, et icelui Mallaos eut Nosy, le filz Boaz, le tant puissant, qui semblablement fut grandement estymé en Caldée et chacun d'iceulx, comme dientles Ebrieux, prenostiquerent longtemps au peuple et furent grandement estymez.
Friga yssit de Japhet, filz Noé et de Fluma, sa femme, lequel fut à merveilles pratiq en la science d'astrologie; pour cestui fut nommé Friga et de lui et sa femme yssit Gomar, dont après sera parlé, qui succeda à la science du pere et à bien entendu de cestui Friga yssit Dardanus et après Erichonius, duquel yssit Troys par lequel fut nommée Troye. De Troye yssirent deux fils, c'est assavoir Illus et Ganimedes, et de ceulx qui partirent de Troye furent peuplées plusieurs regions, comme apperra au descours de ce livre et au derrier volume, car Troye fut fondée IIImIIcXLVIII ans du commancement du monde, comme recite Eripus, ung grand calculleur, en Athenes; pour ce calculla il le nombre des corps celestes.
Aduram, Jazab, Obelion, Semos, Hebal, Hebaly et le filz Deda, tous furent grans astrologiens en divers lieux concurrens en ce temps et tous prenostiquerent et pratiquerent la science des estoilles et eurent plusieurs disciples, c'est assavoir celui Aduram eut, entre autres, le filz Cenach, Adaam, Melaon et Jalyn et Hebaly eut les enfans de Spartho, qui puis furent tant nommez pour leur science.
« Gelio Doxius, Celii fillius »,fut, selon aucun docteur ebraïque, en ce temps moult intentif en la science de astrologie et habitoit entre les roches haultes par jour et sonrepox estoit en cavernes et sur les eaues et furent des premiers qui esclarcirent la science des estoilles. Pline en son VIe livre, ou chappitre LI, dit qu'ils furent inventeurs de fere maisons de terre et prindrent exemple à l'yrondere faisant son nid.
Sabaa de Macedone monstra ententivement à Jophyr, Maloos, à Julla et à Nardoyx, qui semblablement furent grans en leurs temps en la science des estoilles et estoient en autres diverses regions plusieurs, comme il est à presupposer, car icellui Jophyr ala en diverses terres et fist plusieurs disciples. Aussi fist Nardoyx, comme recitent aucuns Hebreux, par quoy, comme dit est, la science multiplia en diverses parties et descendit de branche en branche de la terre de Caldée et de Syrye aux autres regions, en petite espasse de temps.
Bellus, filz Assur, tint le royaume, dit Fricons, jaçoit ce que maistre Perre de Troye dit qu'il fut filz Nembroth. Touteffois il tint le resne après le deluge IIIIcXVII ans, et après Belus regna Nynus, qui par force tint le resne et puis espousa Semiramis, royne courageuse. Cestui Belus fut des meilleurs et sceut la science des estoilles.
2345. Gommer, le second descendu de Japhet, très sage et très puissant, lequel fut moult expert et erudich en la science des estoilles, et par telle maniere, comme dit Malius et autres Ebrieux, qu'il en monstra aux princes de trois generacions, c'est assavoir Asenez, Ripha et Thogorma et à autres,comme à Magog, Medal, Nabahal, Beluz et Ebanos. Cestui Gomerfut très ententif en la pratique de astrologie, comme est contenu ou livre intitulléMelach, que les Hebrieux appellent leLivre de l'Ange, sur lequel escripvit ledict Gommer plusieurs effectz venuz en son temps des grandes conjuncions et autres experiences. Aucuns dient que en son temps fut une conjunction de... et fut l'an 2458 et fut dicte tierce, laquelle signiffia...
Theophrastus fut renomé par toute Egipte pour la science des estoilles, fut inventeur aux Egipciens de plusieurs choses utilles et, entre les aucunes, comme dit Pline, trouva la maniere de tiltre la laine pour fere vestemens.
2385. Mabil, Dyonus, Sallé et Phaleth, tous furent environ ce temps grans astrologiens, desquieux aprint Abraaham, commeaucuns dient, mais il ne se treuve chose qu'ilz ayent escripte, synon que Nachor, Medeh et Tharé aprinrent d'aucuns d'iceux aussi pour l'antiquité. Bien se treuve que en leur temps fut une conjunction, c'est assavoir en l'an 2736, jours 189 en la triplicité de l'eaue, ou IIIe degré de l'Escorpion, laquelle signiffia...
Boëcius, le premier de ce nom, selon les Ebreux fut le premier parlant de medicine en Egipte et la trouva au moïen des imperfections de nature par les corps celestes.
Zoroastes le second, duquel parle saint Augustin, fut en cetemps moult speculatif et sceut la science des estoilles, jaçoit ce qu'il declina sur les ars supersticieux et mesmement sur magique supersticieuse. Aucuns ont voulu dire qu'il en fut inventeur, mais il n'est pas ainsi, salve leur reverance, comme sera veu cy après ès ars prohibés. Bien peut estre que en sa region n'en estoit encores memoire, mais pour ce ne se peut pas dire qu'il en fut inventeur, car ce fut le Deable. Elynant dlt que Zoroastes escripvit en son temps par vingt fois cent mil vers et que, pour doubte d'un second deluge, mist il en escript en sept coulonnes d'arain les VII ars liberaux et les autres VII en coulones de terre cuite et que d'iceulx ars magiques il monstra et que plusieurs en usoient.
Midacritus fut environ ce temps, selon aucuns, en l'isle Cassitaride. Celui fut moult expert ès corps celestes et tant les investiga qu'il trouva les influences et premier fut qui trouva le plom en ladicte isle et qui premier l'apporta.
3141. Nynus Primus, filz de Tharé, fut le IIe roy de Assyrie où il regna 52 ans. Cestui atira à soy les plus expers en la science de astrologie et envoulut sçavoir les racines. Cestui fist au moïen des ellections de astrologie et incrediblesconquestes et fonda la grande cité que l'on dit Nysybin, de trois journées de long. Cestui premier fist forger monnoye à Tharan, Juif moult subtil. Cestui Nynus fist fonder une cité dicte Tayse qu'il nomma de son nom et avoit trois journées de long, comme dit Jonas le prophete, d'un costé à l'autre. Et c'est ce que je peu recuillir des hommes clers, vertueux qui ont sceue, leue et pratiquée la science de astrologie ou second aage.
Candoris de Babilonie fut en ce temps moult aprecié du commun pour les prenosticacions et predicions qu'il faisoit par la science de astrologie. Cestui dist sur la conjuncion qui fut l'an 2974 et IIIcV jours ou IXe degré de Sagitaire, triplicité de feu, la victoire de Nynus et la capcion de Zoroastes et l'idolatrie subsecutive et le temps rude et gros qui tost après vint et aussi la combustion des livres dudict Zoroastes ou le double d'iceux, car il se trouve autre part escript que Aristote les recuillit et trouva qui fut longtemps après, par quoy fault dire que ce ne fut que une partie d'iceulx, ou lesdicts doubles.
Epigenes fut en ce temps aussi en Babillone, homme demoult grande experience en la science des estoilles. Cestui fut des premiers qui sercherent ès nativités le periode de vie et qui premier investigast les hilleaz et allcocodem et, durant sa vie, experimenta les nativités de plusieurs et veriffia lesdicts periodes moult à la vérité et precisement, et par ce il carcula le sien et vit qu'il devoit vivre très longtemps. De cestui parle aussi Pline en son VIe livre,desinit:« Epigenes apud Babillonios septingentorum vinginti annorum observaciones syderum coctilibus laterculis inscriptas docet, gravis auctor in primis » .
Brandolmades fut environ ce temps gouverneur de la royne Semiramis, moult experimenté en la science des estoilles. Cestui reffraignit icelle royne de sa grande luxure par belles exemples, regna à son moïen XXXII ans, fist de moult belles conquestes et ala jusques aux paludeux desers d'Ynde et plus avant où onques homme n'avoit esté et ot puis charge de Nynias, son filz, lequel au moïen de ses loables enseignemens regna XXXIX ans. Cestui predist à icelle royne et à son filz plusieurs choses desquelles ilz virent l'experience. Cestui vesquit moult longuement sans aver quelque infortune, maladie ne vexacion grande et ot trois disciples cousins, Irice, Publice et Javan qui furent grans en leur temps.
Nynus, filz dudict Nynus, yssit de Semiramis, royne en Sirye, semblablement instruit en la science des estoilles. Cestui regna XXXVIII ans paisiblement sur ces homes au moïen de bonnes elections de astrologie.
3184. Cy ensuyt la tierce partie des clers hommes astrologiens, trouvez ou tiers aage, qui commance à Abraham et fine à David.
Abraham, le saint patriarche,« pater multarum gencium »,« peritus fuit in omni sapiencia Egipciorum, Actuum VI o »,qui, comme recite Eusebe, fut le premier qui eut congnoissance d'un Dieu en Trinité, duquel est escript:« Tres vidit et unum numeravit » .Cestui recuillit de la science deastrologie tout ce qu'il peut recouvrer de ce que par avant lui avoit esté fait et totallement appliqua son estude à icelle, sans soy d'autre chose entremectre et fut le tiers homme qui plus icelle excerça et pratiqua et monstra et qui plus s'efforça la publier en plusieurs regions, par especial en Egipte, et de ce appert clerement par Nicolas de Lire sur Genese en la Bible et par Josephus, où il dit:« Abraham, quando intravit Egiptum, docuit eos astrologiam » .Et autres livres et auteurs tesmoignent aussi que il la enseigna aux Caldoians et Assyrians, et aussi est escript:« Vixit Abraham in Heliopoli cum sacerdotibus, a quo sacerdotes astrologiam dedicerunt »et recite Vincent l'Istorial:« Dicit Clemens in Itinerario Petri LV o: Veteres quoque Egipciorum, qui de celesti cursu et astrorum natura, racionem sibi visi sunt etc. Et dicit idem Clemens libro primo: Itaque ceteris omnibus errantibus, Abraham cum arte esset astrologus, ex racione et ordine stellarum potuit cognoscere conditorem eius, et providencia intellexit cuncta moderari, unde et angelus ei per visum apparens plenius eum de hiis, que sentire cepit, edocuit » .Et est bien convenable à croire que l'angel'informa en la science de astrologie de choses moult haultes, comme appert par ses livres que ces ignorans ont condempnés, car l'on tienne que cestui Abraham escripvit plusieurs livres et traicta de la quarte conjunction qui fut du commancement du monde 3200 ans et du deluge 958 ans ou environ, et fut né icelui Abraham le XLIIIe an de l'empereur Nynus, qui eut espousée Semiramis, de laquelle incredibles choses sont escriptes, et une autre conjunction fut ou temps Joseph, qui fut cause de la grande sterillité et famine qui fut en Egipte, et est recité de plusieurs acteurs de astrologie, enciens et modernes, et par especial de maistre Jehan de Bruges, en sa prenostication qu'il a faicte dès l'an mil IIIIc quarante quatre jusque à la fin du monde et de plusieurs autres. Cestui Abraham engendra Ysaac environ le Xe orbe, l'an du monde trois mil IIc quatre. Adjousta ledictAbraham, sur les regles de ses predecesseurs, que ès jugemens des grandes conjonctions et eclipses, commectes ou revoluctions des ans, que l'on eustprincipallement regard au Soleil, si elles advenoient de jour, ou à la Lune, si elles se faisoient de nuit, selon ce que les figures escheoient noturnes et diurnes, ce qui est encores observé et en usaige et aussi surtout que l'on regarde quant aucun des luminaires baille sa disposicion à autre planette, qui n'est pas de sa nature. La pluspart des livres de cestui Abraham, par inconveniant de feu, avecques IIIIc mil volumes de autres livres, feurent bruslez oudict Egipte, dont fut grant et inestimable dommage, environ l'an..., comme sera dit cy après. Cestui Abraham, au moïen de la science des estoilles, où il estoit tant perfectemment introduit, eut certaine et clere congnoissance que par raison convenoit le monde estre ordonné et gouverné et principallement par la pourvoyance divine; pourquoy dès lors laissa les ydolles et esmeut et incita le peuple à recongnoistre ung vray Dieu qui avoit fait ciel et terre et fut appellé par trois noms, comme dit saint Augustin. Le premier nom fut Ram« quod sonat Excelsum Deum, adhuc esset in Caldea in terra et cognacione in domo patris sui ascendans, in terra Canaan ad Deus vocacionem dictus est Abram, quod interpretatur Pater excelsus, tandem in die Circucisionis sue, tunc dictus est Abraham » .De cestui parle Josephus,desinit:« Abraham quoque paranti Iudeorum fuisse domicilium post ea quod Mesopotamie sedes relinquit eiusque posteros huic ad Egiptum esse profectos quorum eciam nunc monumenta extant in eodem civitate per optimo marmore liberalium fabricata. Cernitur autem ab oppido stadio orbori maxima therebintus eamque memorant ab inicio mundi causatam nunc usque durare » .Euritheus fut environ ce temps homme de grant estime pourla science des estoilles, fut en Micennes moult aprecié lorsque le resne fut translaté et eut deux disciples Madalin et Porchon, mais il ne se trouve que aye riens escript , synon que l'on dit après lui qu'il prenostica sur une conjuction, qui fut l'an 3213.
3281. Lisania fut en Archadie homme vertueux, sage, subtil et bien instruit en la science des estoilles, yssu de la lignée de Heber, lequel dès sa jeunesse s'en alla en Athenes philozophier et tant y aprint qu'il fust estimé du peuple le plus grant de son temps, et, pour la resplendeur de sa science, l'appellerent filz du Jour, qu'ilz entendoient dire de Jupiter. Cestuipredisoit au peuple de Archadie, qui lors estoit gros, les advenemens des choses signiffiées par les estoilles; fut le premier qui mist les loix en Archadie et mariage, car lors vivoient encore hommes et femmes en commun et pour ce que cestui Lisania estoit de complexion doulce et temperée, le configurerent à une estoille du ciel et lui donnerent le nom d'icelle estoille qu'ilz appelloient Jupiter. Cestui eut plusieurs enfans, filz et filles, c'est assavoir Mynerve, Apis, Sol, Dyana et Mercure, qui tous furent grans hommes et femmes au siecle, parce qu'ilz sceurent de la science des estoilles, qui lors estoit desirée à sçavoir et à pratiquer de chacun , et eut à disciple Rodellant Bavo, qui puis fist moult de merveilles par ladicte science.
Menonas le philosophe fut en ce temps et trouva par la disposicion et ordre des estoilles quinze lectres greques. Cestui fut moult experimenté ès revolucions des ans et de cestui parlePline en son VIe livre ou LVIe chappitre. Aucuns livres ebrieux dient qu'il fut des premiers estudians à Athenes en la science de astrologie et fist tables et instrumens, pour trouver facillement le mouvement des planetes.
Ysaac, filz du saint patriarche Abraham, fut en ce temps erudich en la science des estoilles que son pere luy avoit enseignée et monstrée, par especial en la diversité des triplicités et des termes des planetes en leurs signes, et aussi la configuration d'icelles planetes, tant en autres signes que en leurs propres. Cestui Ysaac, selon Malius, fut expert en la theorique des planetes et trouva l'entrée du Soleil ou signe de Aries, car par icelle predisoit de la disposicion et mutacion de l'aer, de l'abondance ou faulte des vivres, des famines et mortallités, guerres, mutations, tremblemens de terres, deluges d'eaues, grans challeurs et froidures. Cestui Ysaac escripvit de la science des estoilles, comme dyent aucuns de Assyrie, qui le alleguent en leurs volumes. Aussi font les Ebrieux, combien que plusieurs ont esté de ce nom et ne scet on pas la certeneté duquel , synon que les Hebreux dient que ce fut cestui.
Perseus, filz de Jupiter, homme cler et de singulier engin en la science des estoilles, se conduisit si sagement par la doctrine et conseil d'un philosophe et astrologien appellé Muciano, qu'il vainquit le roy Acrisius, XIIIIe roy de Arges,depuis Ynachus, jaçoit ce qu'il fust frere de sa femme. Cestui ala en maintes terres et conquesta plusieurs regions, comme Grece et Asye, passa Bosforus, ung braz de mer qui depart Asye et mist en sa subjection depuis Grece jusques au fleuve de Euffrate et fist la terre nommer Perse. Cestui, par sa vaillance, delivra Androma, fille du roy Sepheus, qui condempnée estoit à estre mengée d'une belue pour le fait de sa mere et l'eut à femme, qu'il ayma moult.
Arthemidoro fut environ ce temps moult intentif en la speculacion des corps celestes et fut moult aprecié en ce temps; aussi est il alegué de Pline et d'autres. Cestui trouva la nature de l'eleborre blanc et noir et de plusieurs autres herbes et gommes. Il fut grant astrologien, comme se trouve par les escriptures; touteffois riens par lui ne se treuve escript.
Eloy, VIe roy de Sicyonye, après la mort de Thesalone son pere regna XXXIIII ans, lors vivant Ysaac. Cestui perquist et ensercha studieusement les natures et proprietez d'aucunes estoilles, desquelles estoit escript moult bresvement, et fut finablement moult profond astrologien.
Euryalos et Hyperbyos, freres de moult speculatif engin.
Soleil ainsi nommé, comme fut en ce temps le premier filz de Jupiter et de Mynerve, duquel recite Tulle qu'il fut homme très cler et plain d'engin et de vertuz et totallement desdyé à la science de astrologie, au moïen de quoy il fut stelliffiécomme insigne et splendide entre les autres et nommé Soleil et de nature de feu, pour ce qu'il tendoit tousjours à choses haultes, comme doyvent fere les roys et astrologiens, qui depuis lui ont tenue sa maniere jusques au temps de la nativité de Jhesu Crist, que les trois roys se apparurent au moyen de l'estoille nouvellement créé et à eulx apparue. Cestui eu deux disciples, l'un nommé Salmades et l'autre Jozan, qui puis furent moult renomez.
Ynachus, premier roy de Grece, fut bien instruit par Bearam, son maistre, en la science des estoilles et regna en Arges, lors principalle cité de Grece et seigneura sur Crete et sur Macedone, et là fist monstrer icelle science à Phoroneus son fils.
Phoroneus Ynachy, alios filius Inachi et Niobes, roy de Argine, duquel parle Eusebe. Cestui regna LX ans, pur astrologien et très ententif en la science d'astrologie. Cestui fut lepremier qui, selon les loix des estoilles, congneut estre neccessaire mectre loy en terre entre les hommes, et pour ce fut il premier qui bailla loy aux Grecs. Cestui monstra bien qu'il estoit astrologien en l'election qu'il print pour combatre contre Telchilem et contre Armanistes, le roy d'Assirye, ou temps de Jacob et de Esaü, lesquelx desfist et s'enfouyrent en mer en Roddes, lors non habitée, et là firent une ymage en l'onneur du Soleil, qui avoit LXX couldes de hault et cent autres simulacres. Cestui Phoroneus establit premier juges et auditeurs et n'y avoit lors nulz merchés, mais chacun y venoit pour aver justice et là comancerent à vendre et achappter l'un de l'autre choses neccesseres et pour ce les nomma de son nom« Phoro » .
Liber Pater selon aucuns fut environ ce temps, homme très cler en la science des estoilles. Cestui ama vertu et science et fut très vaillant et ala en maintes terres, mesmement à la partye d'Orient et en Inde le plus loing que jamais homme n'avoit esté et illecques mist colompnes de marbre et sur icelles grandes ymages d'or, comme appert en l'Istoire de Alexandre. Et auprès de là sur le fleuve d'Ynde fonda une cité laquelle il noma Nysam. Cestui Liber Pater convoita la seigneurie de Perse du temps Seleucus, filz de Perseus, roy de Micennes, mais après lui regna Darius qui fut bon clerc en la science des estoilles et très misericordieux aux povres.
3346. Phegoeus, germain du dessus Phoronée, duquel parle saint Augustin. Cestui, comme pur astrologien, devisa les temps par ans et par moys, plus convenablement que fait encores n'avoit esté. Cestui fut le premier qui ediffia templeet autel ou grant et souverain Dieu; fut moult speculatif en la theorique et pratique des planetes, comme recitent plusieurs livres , tant ebreux que autres.
Cecina de Estrucha, souverain astrologien, fut stipendié de Belocus, IXe roy de Assyrie, qui moult l'ama pour ce qu'il predisoit moult de choses et, entre autres, predist le grant deluge qui fut en Achaye, ou temps Ogigii, roy de Eulesine. Cestui Cecina de Estrucha fut moult aymé de Jacob, saint patriarche, auquel fut faicte la sainte promission de la terre fluent lait et miel, c'est assavoir de la terre de promission, qui puis fut moult exaulcé du roy Pharaon duquel il interpreta le songe. De cestui Cecina Pline fait mencion en son premier livre et escripvit sur plusieurs sciences, par especial sur astrologie et discipline.
3346. Chiron le medicin fut environ ce temps homme très juste et très sage philosophe, lequel fut moult bien erudicq en la science des estoilles et aussi en la science de medicine. Fut celui qui quist premier et investiga la vertu, nature et proprieté des herbes par le cours celeste et la monstra à plusieurs et aussi la science de astrologie, par especial à Esculapius, qui puis fut souverain medicin. Cestui aussi fut la conduite, comme aucun dient, du très vaillant Achilles, qui tant fist puis d'armes devant Troye et fut erudicq en arismetique, musique et geometrie, et eut en chacune science plusieursdisciples. De cestui parle Ovide assez largement. Aucuns dient qu'il escripvit de astrologie et assignent cause, pour ce que Jergis le recite en plusieurs passages. Il eut aussi à disciple Anglostenes et Azoas qui puis furent grans astrologiens en leurs lieux et temps. Cestui jugea sur la quarte conjunction qui fut l'an 3418.
Philomades fut environ ce temps, car il est escript qu'il fist la nativité de Jacob, fils Ysaac, dont il fit estrange judice; recite que son alcocodem estoit Mercure et estoit lors ou signe de l'Escorpion et estoit Jupiter en l'air ou Cancre, et fist la direction dudict Mercurii ou degré opposite de Jupiter, qui est son cas, et fist la direction au quadre du degré de Mercure et en jugea moult vertueusement.
Jacob, le saint patriarche, vint en fleur en ce temps, qui moult sceut en la science des estoilles et l'enseigna à la pluspart de ses XII enfans,lesquelz il appella à la fin de ses jours et leur prenostiqua à tous douze, l'un après l'autre, leurs fortunes et infortunes, et non seullement à eulx, mais aussi celles de leurs enfans, et de ce appert assez selon les 70 interpretes, comme dit Eusebe,libro VI o De Preparacione ewangelica,disant:« Legi in tabulis celi omnia que contingent vobis et filiis vestris » .Leur dist et monstra icellui Jacob plusieurs signifficacionsdes grans conjunctions de Saturne et de Mars, mesmement quant venoient en signes contraires à leurs natures, par especial au signe ascendant du monde. Cestui Jacob escripvit sur la partie des nativités et des revolucions, comme dient les Ebrieux, et commance son livre:« Jacob viri Dei »,et finist:« Cui sit lanx »,et est alegué en plusieurs livres enciens et modernes. Autres dient que ce fut ung autre devant lui de ce mesme nom et temps; toutteffois parce que dit le prophete Baruch en son IIIe chappitre, appert que ce fut cestui qui dist:« Stelle autem dederunt lumen in custodiis suis, et letate sunt. Vocate sunt, et dixerunt: Adsumus! Et luxerunt ei cum jocumditate, qui fecit illas. Hic ad invenit omnem viam discipline, et tradidit illam Jacob, puero suo, et Israël, dillecto suo. »
Maderon de Egipte fut en ce temps et prenostica sur la conjuction qui fut l'an 3451, 169 jours, en triplicité de l'air, c'est assavoir ou XXe degré du signe de Aquaire.
3470. Agazel fut l'un des premiers philosophes de la region d'Egipte et fut ou temps de la conjonction qui signiffia la grant famine, qui fut audict Egipte. Environ ce temps fut en fleur et, selon aucuns acteurs, fut bien expert et qui print et eut grant regard au seigneur de l'eure où est faicte aucune revolucion, interrogacion, nativité ou ellection, et eut plusieursdisciples en la sciencedes estoilles, et, entre les autres, fut maistre de Appolo, qui puis fut si grant medicin, filz de Vulcain et de Mynerve, la très sage, repputée en icellui temps pour la science qu'elle avoit des estoilles. Cestui Agazel predist plusieurs ans en Archadie des merveilleux temps et choses advenir et escripvit sur plusieurs parties de astrologie, et pour ce est il allegué de plusieurs et, par especial, de Cymaas et Archam qui furent aussi ses disciples, et aussi de plusieurs modernes.
Erodipes vint environ ce temps en Grece et Tritolemus son compagnon, gens sçavens la science des estoilles, qui en icelui lieu inventerent plusieurs choses prouffitables et, entre aucunes, monstrerent aux simples gens le cultivement des terres et puis Cerès vint, qui leur montra à semer blé, car au devant ne menjoyent que glans et fruit tout cru. C'est chose moult merveilleuse comme les choses sont ainsi venues, jaçoit ce que j'aye esté en Hybernie, en plusieurs où jamais ne fut noté de menger pain.
Promotheus, frere du grant astrologien Athlas, filz de Japhet et de Asye, la nymphe duquel parle saint Augustin ou XVIIIe livre et IXe chappitre de la Cité de Dieu et aussi Eusebe, fut en ce temps homme très resplendissant en Archadie et en recitant choses merveilleuses; aussi fait Pline, qui dit qu'il fut le premier qui trouva la maniere de porter aneaux ès doiz, fit porter aux nobles l'or, aux liberes l'argent, aux sers aneaux de fer et ainsi des autres. Cestui fut insigne astrologien et eut trois disciples, Plenius, Argus et Esperus, filz de son frere, et fut le premier qui la monstra aux Assiriens et resida sur le hault mont de Caucase, où il trouva la maniere defere et tirer feu de perre et faisoit par aucun art deambuller aucuns ymages qu'il composoit, et mist premier perres precieuses ès anneaulx et les porta ou quart doy, disant que d'icelui procede la veine du cueur, et fut filz ou frere d'icelui predit Promotheus. Cestui habita en Archadie et se treuve que ce fut le premier qui monstra aux Assyrians et aux Grez la science de astrologie laquelle il sceut parfaictement ou autant qu'il est possible à homme en sçavoir, et pour magnifier les estoilles, voulut que ses sept filles portassent chacune le nom d'une chacune planete, auquel moïen furent puis appellées nymphes. La premiere fut Maye, mere de Mercure et de Jupiter; la seconde fut Ellectre, merede Dardanus; la tierce, Stenopes, concubine de Mars et mere de Perchon; la quarte, Celbe, qui puis fut perpetuelle vierge; la quinte fut Celene, concubine Neptunus; la sixte Tayeta vel Tayethon, mere Tantalle et de Appolin et de Tessali et Lacedemon; la septieme fut Pirra. Et furent toutes sept en l'isle de Esperide, ainsi nommée pour leur subtil entendement. Et trouva le cours celleste, par merveilleuse maniere, sur la haulte montaigne de Caucasus, située près Assyrians.
3542. Athlas, filz de Libie, vint en ce temps en bruit et en fleur et fut icelui Athlas, en sa region, le plus grant et le plus renommé des hommes pour l'experience qu'il avoit de la science d'astrologie; pour raison delaquelle experience, plusieurs sages disoient qu'il portoit les cieulx sur ses espaules,ainsi comme s'ilz vouloient dire qu'il portoit sur soy tous les secretz descrips en iceulx. Cestui Athlas predisoit au peuple universal choses merveilleuses et increables, disoit, entre autres choses, trouver les ans infortunez où il trouvoit la conjunction de Saturne et de Jupiter, en l'ascendant. Cestui escripvit plusieurs livres en langue arabique, selon ce que recitent Aalobrandis et Cymaan, ses disciples, qui furent en maintes terres pour lui. Cestui fut le premier des quatre Athlas de ce nom, memorés ou ciecle, qui tous ont esté grans au monde en puissance, vertu et science , par especial ès sciences quadriviales. Pline dit qu'il fut inventeur de astrologie, mais il s'entend en son lieu, car les anciens acteurs dient qu'elle fut inventée aussi en Syrie, les autres en Egipte, mais ils ne dient point assez, car une des parties de astrologie peut aver esté trouvée ou monstrée en ung lieu et l'autre en autre. Aucuns dient qu'il vesquit IIcXXIX ans et mourut l'an IIIIc de Josué, comme dit saint Augustin ou XVIIIe livre de la Cité de Dieu, disant qu'il fut grant astrologien.
3562. Tola, le filz Yppote, residant en ce temps ès ysles de Fubitreas ou Subitreas, fut très expert en la science des estoilles et prenostica longtemps au peuple et jugea de plusieurs choses,et predisoit à la disposicion de l'air à merveillesjustement. Aucuns dient qu'il prenoit aucun advis aux fumosités qu'il veoit saillir des eaues, en certains temps et jours de la Lune. Cestui fut grant et puissant. On treuve que Calaps, le philozophe, fut son disciple. Cestui Tolla n'est pas celui qui fut juge d'Israël, cy après mencioné, mais fut un autre moult souverain astrologien et grave personnage.
3564. Athlas, le second de ce nom, regna en Esturie, lequel fut autre insigne et cler homme et moult expert en la science de astrologie, comme recite Damerias; eut aussi sept filles, qui puis, pour leur haulte congnoissance ès corps celestes, furent dictes Plyades et de la derreniere yssit Troyys, qui puis fut roy de Troye et les subsequens Troyens, et par consequent en yssirent les François , come il se pourra clerement veoir cy après. Cestui Athlas eut divers disciples et de plusieurs contrées, ausquieux il monstra la science de astrologie et fist engins pour la leur fere mieulx concever, desquieux encorre est memoire.
Aneccenebron, le grant philozophe et astrologien, fut ence temps, lequel monstra aux Egipciens à cognoistre le temps, à faire l'introïte de leurs festes sur l'entrée du Soleil ès signes royaulx. Cestui Aneccenebron fut de lignée royalle, selon aucuns, et fut très expert en la partie judicative et se y applica moult et, entre autres choses, se mist à perquerir les tresors de ses predecesseurs subterrez, et tellement y vacqua que, à ce moyen,il devint le plus puissant et riche de la terre d'Egipte et, entre ses choses de memoire, fonda cent grandes cités, dont les plusieurs sont encore en estre. Cestui eut plusieurs disciples, tous grans en son temps, et, entre les autres, eut Mercure, qui puis merita avoir le nom de Trimegeste, lequel fut notable roy et grant astrologien. Cestui Aneccenebron escripvit sur plusieurs parties de astrologie. Pour ce est il allegué de plusieurs docteurs, et ce, en aucuns livres ebraïques et latins, comme chacun peut sçavoir assez, qui y prant garde.
Alycayin vint en ce temps, lequel escripvit plusieurs choses en astrologie, qui encores sont en cours, par especial sur les nativités. Cestui eut plusieurs disciples en ladicte science et, entre autres, eut Saturne, filz de Lelius, roy de Crete, et puis après monstra à ung nommé second Jupiter, son filz, sur la fin de son aage. Cestui Alicayin est allegué de Bembriq, ès parties de ses Revolutions des ans et des nativitez, et aussi deBenzadz ès Grandes conjuctions, en plusieurs chappitres. Pour ce n'est à obmectre entre les clers hommes astrologiens, car ce fut ung souvrain et grant speculatif.
3575. Mercure , comme l'on dit le second, filz de Jupiter, qui premier trouva le son de la herpe par la coque d'un limaçon de mer, de ce nom dit Trimegeste, disciple Aneccenebron dessus nommé, florit en ce temps sur la terre en la science de astrologie et en tous les ars liberaux. Cestui Mercure predist plusieurs grandes chosesad unguem, dont le monde estoit esmerveillé. Cestui versa son estude sur la partie des interrogacions et des ellections et pour ce en escripvit il assezcompendieusement. Il fut à merveilles studieux et subtil investigateur, pratica aussi et investiga de trouver les tresors soubz terres, et tant fist au moien de philosophie et de astrologie, que de toutes parties venoient gens devers lui et eut congnoissance, au moïen de sa science, qu'il estoit ung seul Dieu, et, pour mieulx en enquerir, ala quasi par toutes terres pour en sçavoir l'oppinion des plus estymez, et disoit, entre ses plus communes choses, les ans devoir estre terriblement mauvais, quant le signifficateur se trouvoit retrograde en sa revolucion d'aucun an, et disoit vaincre le climat auquel il veoit Mars avoir plus de affinité et de puissance, et disoit, quand il y avoit aspect de la Lune à la queue du Dragon en l'ascendant, que l'année devoit estre froide et pestillencialle, et, s'il y advenoiteclipse, doubtoit la mort d'un grant roy, ou lieu ou icelle eclipse se faisoit, c'est à dire selon le signe où elle signiffioit. Cestui fut appellé le grant et antique Mercure et de plusieurs tenu à dieu, et ont esté XV ou XVI Mercures, mais cestui est repputé le plus grant, combien que tous ont esté grans et profonds en la science des estoilles, et entre lesdicts Mercures, fut celui d'Ytalie, homme singullier et admirable en philozophie et en astrologie, et, à ceste cause, les sages Romains le faisoient paindre tout nud, lui bailloient deux serpens ès mains et lui faisoient la teste comme teste de chien, qui estoit signifficacion de louenge parfonde et reminisence. Cestui fist moult de paine aux trois filles Cycrops, pour avoir leur terre. En ce mesmes temps fut ung autre Mercure, qui trouva le son d'un instrument appellé siringes, et fut au roy Pandion qui moult grandement le honnora et il ot puissance. Saint Gregoire de Tours recite que, ou temps de l'empereur Charlemaigne, fut trouvé l'ymage d'icelui Mercure en Almaigne, en ung chastel apellé Hermopol, si grande et si riche, que à paine la peut icelui Charles par trois jours distribuer à ses gens d'armes; dit aussi qu'ilz furent trois de ce nom, dont l'un escripvit sur les constellacions.
Picatrix fut en ce temps le plus excellant astrologienque l'on sceust, selon aucuns, en terre, et le monstre bien au commancement de son livre qui est une grosse somme, jaçoit ce que en icelui livre, dit somme, sont plusieurs choses senestres, qui à present sont prohibées, mais lors non, quoyque male doctrine soit d'elle prohibée de tous temps, se cestui allegue plusieurs astrologiens que je laisse et pour cause de breveté, pour ce que n'en ay parfecte memoire et que, estant escolier, je ne fiz que passer icelui livre.
Yparcho l'encien fut en Grece en ce temps, stipendié de Theseus et fist la nativité de son filz, nommé Ythis qu'il ot de Progné, fille du roy Pandion. En ce temps celebroient moult les nativités et continua ceste chose jusques au temps de Audoxia, fille du jeune Theodosien, laquelle fist abolir celle festes du congié du pappe Sixte et, ou lieu de ce, fut instituée la feste saint Perre aux Liens. Jaçoit qu'il advertit Theseus de l'infortune qui estoit aadvenue à son filz, si ne l'en garda il pas, car la mere, par ung despit de l'outrage que Theseus fist à Philomene, sa seur, lui trencha la teste et le lui fist menger.
3580. Abraham, surnomé Avennerre, second de ce nom, selon aucuns fut en ce temps en excellance très speculatif et très cler astrologien. Entre les Hebrieux fut repputté homme glorieux en science et bon de sa personne et florit en ce temps en la science des estoilles, où il emploïa toute son estude et toute sa vie, predist et jugea sur toutes les parties de astrologie indifferamment, et, entre ses euvres dignes de memoire, composa une grande et compendieuse somme de la science de astrologie qui se commence« Inicium sapientie timor Domini »,laquelle somme, pour la profundité du sens contenu en icelle, aucuns Ebreux dient qu'elle fut faicte du seigneur patriarche Abraham, ce que je croiroye legerement, pour ce je la lui applique, car je la treuve sainte et bonne, et pour ce Charles le Quint, roy de France, fist translater en françois icelui livre. Abraham predist aux Juifz leur future felicité,de laquel parle Ysodore en son XVe livre, et leur prenostica plusieurs autres choses, dont il fut à merveilles magniffié, et se treuve que sa dicte somme fut translatée d'ebreu en latin par le pape Gregoire. Cestui Abraham fut tenu très devost et bon entre les Ebreux et eut plusieurs disciples et, entre les autres, eut Phaloth et Midaiz, qui puis furent excellans hommes en leur temps mais riens ne composerent, au moins qu'il me soit apparu. Touteffoiz noz calumpniateurs ont damnée ladicte somme faulcement, car en tout son livre n'y a mot à reprandre, comme dit seigneur Albert.
3592. En ce temps fut Appolo, grant medicin et astrologien, lequel fut filz de Vulcan et de Mynerve, comme recite Tulle, parlant de la Nature des dieux. Cestui, au moyen de la science de astrologie, fit plus en medicine que nul n'avoit jamais fait devant lui, ne tous les hommes dont soit memoire. à ceste cause plusieurs le glorifierent ou ciel et, jaçoit ce qu'ilz furent cinq de ce nom de Appolo, tous vertueux et grans en science, neantmoins cestuy preceda les autres. Aucuns mectent qu'il fut aucun peudevant Moïse, mais j'ay veu en ung livre de medicine qu'il fut environ ce temps. Cestui escripvit de la science des estoilles et de la vertu des herbes et des pierres precieuses assez amplement et moult ellegantement et couvertement. Entre aucunes choses, escripvit la nature du figuier de Egipte, les branches ou bois duquel, gectées ès l'eaue, prennent le fons et ne nagent point sur l'eaue, comme autre bois; touteffoiz, quant il est longtemps trempé, ilvient nager sur l'eaue et quasi equipole la vertu d'icelui figuier au guy de chesne.
3684. Cares Lyndus florit en Chippre, lequel, pour l'excellance de sa science, environ ce temps fut aussi nommé Trimegeste ou Mercure tiers de ce nom. Il fut très expert en trois sciences, c'est assavoir en geometrie, arismetique et en astrologie, car les apartenans de ce nom Trimegeste sont estre erudict et parfait en trois singulieres sciences. Cestui Cares fut surnommé Mercure; par son subtil entendement fist et composa les deux grandes et merveilleuses statues et ymages d'arain fusille en l'isle de Rodes, outre celles dessus mencionnées, dont l'une avoit septante couldées de hault, de merveilleuses contenances. Selon aucuns, furent ses disciples en la science de astrologie Yarchas, Astroes et Physandrus. Cestui n'escripvit riens dont soit memoire , mais en plusieurs livres est moult loé et alegué , en plusieurs livres ignoré.
Eritheus fut en ce temps homme de merveilleuse experience, comme recite Gilles en sa Cronique et fut souverain astrologien et roy de Mycenne, où il fist choses dignes de memoire. Cestui regna XLV ans par sa prudence et science de astrologie.
Appolo Delphicus fut, selon aucuns, seconds filz de Jupiter et de Latone et frere besson de Dyane. Cestui florit enl'isle de Delos sur tous les hommes de son temps en la science de astrologie et de medicine. Cestui fist figurer les ymages celestes ou grant temple qu'il composa en ladicte isle et en devisales formes moult auctentiquement, correspondans à leurs natures et proprietés. Aucuns dient qu'il fut inventeur de l'art de phitone et de magique, que je ne croy pas pour plusieurs causes, dont il sera parlé en phetonisse cy après.
Antheus fut en ce temps, duquel tant de louenges et admirables et insignes doctrines et vertuz sont escriptes en divers acteurs. Cestui fut erudicq en arismetique, geometrie et très parfont astrologien, et disputa grandement d'icelle contre Hercules Arginus, comme sera dit cy après. Il fut aussi grant geomencian. Cestui eut, entre ses disciples, Apes le grant musicien et Phanus, qui moult sceurent en la science des estoilles, comme recite Lynus. Cestui Antheus fut homme très admirable et esmerveillable de sapience et de force. Aucuns dient qu'il avoit une perre precieuse appellée selenites, ayant proprieté que sa blancheur croissoit le croissant d'une Lune, puis descroissoit durant le decours et, par icelle, faisoit choses incredibles.
Melempus fut environ ce temps, duquel parle Eusebe etHerodotus, son disciple. Cestui fut illustre medicin et très cler astrologien et sceut la nature occulte de plusieurs herbes, et fut lui qui premier inventa le degré et qualité de l'elebore en ses deux espesses, au moïen de quoy il fist subitement desenfler les filles du roy Proctis, qui, par enchentement ou autrement, avoient esté malefficiées. Cestui eut deux filz, Naridius et Tamyn, qui lui succederent, tant en la science des estoilles que autres vertuz et biens temporelz, qui firent depuis choses incredibles que je laisse.
3686. Cycrops, premier roy de Athenes. Cestui fut astrologien, jaçoit qu'il institua plusieurs supersticions en Grece, par especial en ce qu'il sacriffia premier à Jupiter ung beuf. Lequel beuf en son temps yssit d'un fleuve et monta en l'air le jour de la feste Serapis et après descendit oudit fleuve et depuis ne apparut, pour laquelle chose icelui Cicrops ordonna que on offrist le beuf plus tost que autres bestes. De cestui parle Eusebe ou quart de son euvre. Cestui Cycrops fonda Athenes et lui imposa nom et à la fondacion apparurent plusieurs prodiges. L'un fut que souldainement ou lieu apparut ung olivier, et autre part est escript que l'eaue errumpit, pour quoy le roy envoya pour icelui prodige en Delphes devers Appolo qui dist« quod olea Mynervam signifficaret, unda Neptunum » .Lors Cycrops, la responce oye:« Mares pro Neptuno, femine pro Mynerva tullere sentencias »,convoca le peuple de tous sexes et pour ce qu'il fut trouvé une femme plus, Mynerve fut vainqueresse.« Ita illa civitas,mater aut nutrix liberalium arcium et tot et tantorumque philosophorum qua nichil habuit Grecia clarius » .
3689. Moyse, le saint patriarche et prophete, vint et apparut en ce temps et fut en fleur, lequel fut, comme ses faiz monstrent, très excellant astrologien. Fist le grand serpent d'arain ès desers, où il avoit de Dieu la charge du peuple d'Israël, soubz certaines constellacions, de telle efficace que ceulx qui le veoient estoient souldainement gariz de morsures serpentines, dont par avant estoient vexés en allant par lesdicts desers. Fist aussi ledict Moïse, comme est recité en la Bible, deux anneaux en certaine constellacion, desquelz l'un valloit à memoire et l'autre à oblivion. Monstra et fist semblablement graver et sculper aux enfans d'Israël en certaines constellacions aucunes pierres precieuses, certains ymages et figures de diverses natures et proprietez et, entre autres choses specialles, fist sculper les ymages des douze princes d'Israël etaucuns camahieux qui sont à Venize en agathe, à Saint Denis en France et autres plusieurs, desquieux se voient assez et se treuvent en plusieurs reliquaires, comme choses de grande efficace. Laquelle chose est et fait fort contre noz calumpniateurs, qui toujours crient et hurlent après ses graveures et sculptures et ne entendent pas ce qu'ilz cuident dire, car enciennement estoient aucuns ydollatres qui faisoient eslever aucuns simulacres ou ymages dont la representacion leur venoit premier en leur fentasie, et iceulx adoroient comme dieu et de ceulx cy cuident ilz parler, dont parle la Bible et le Psalmiste, et est bien à presumer que, entre lesdicts enfans et peuple d'Israël, que Dieu avoit retirez de captivité et esleuz sur tous autres et les avoit en singuliere estime que en .XL. ans qu'ilz furent aux desers ne trouvassent plusieurs experiences bonnes et honestes, actendu la doctrine de leur pasteur et chef Moyse, c'est assavoir en herbes et pierres de singulieres proprietez appertes et ocultes, et encore plus quant elles estoient gravéeset sculpées en louables constellations très plouent de vertu, et n'est à revoquer en doubte que jamais ce saint patriarche, qui fut tant prouchain de Dieu et tant son famillier, n'eust voulu fere lesdictes sculptures, sinon par le commandement, ou que ce eust esté par le bon plaisir de Dieu, ne semblablement tout icellui peuple, qui cothidiennement si occuppoit et non en autre chose , et il n'eust voulu pour mourir offenser Dieu, et certainement j'ay leu en aucuns livres ebraïques plusieurs grans merveilles faictes par lesdictes pierres ainsi sculpées, que dit est à bonne intencion et en temps opportun et, pour ce, toutes leurs choses estoient maintenues en estat, tant vie que vestemens , sans affaiblir nediminuer fors que de l'aage, car de plusieurs n'en entra que deux en la terre de promission, savoir Josué et Caliph. Ou temps Moïse fut fondée celle noble cité de Lacedemone à Lacedemon, filz de Semellé, et Dardane, par Dardanus, filz Jupiter, et mourut Moïse, aagé de cent XX ans.
Abderas fut en Crete ou temps de Moyse et fonda Abdere la cité, de laquelle fut Democritus. De cestui parle assez Justin. Celui Abderas excerça toute sa vie la science de astrologie et eut plusieurs disciples et entre autres, eut Jabyn et Melodeon, qui puis furent souverains astrologiens en leur terre. Cestui Abderas predist la surcroissance du fleuve du Nil, qui est l'un des IIII grans fleuves du monde, qui fut le premier an de l'issue de Egipte.
Lynus Ynachy fut en ce temps souverain en la science des estoilles et renommé par toute Grece. Cestui prenostica le deluge des eaues qui fut en Thessalle soubz Deucalion et les feux qui furent en Ethioppe et les horribles pestillences qui furent en divers lieux , de quoy il fut moult aprecié.
Dyonisius Bachus fut en ce temps de moult subtil esperit et engin, bien sçavant les influences celestes, et selon aucuns ès ymages de la VIIIe espere; fut qui monstra le premier aux Grecz à planter la vigne. Cestui nomma la cité d'Arges en Grece et a bien consuliez ce nom. Il en prenostiqua moult grandement et kasi divinement.
Gedeon, le très vaillant, fut en ce temps, que aucuns livres hebraïques dient qu'il sceut de la science des estoilles moult profondement. Cestui, par le vouloir de Dieu, delivra le peuple de Israël de l'ost de Madiam, par la terreur des lampes et bucines et par l'exposicion du songe. Autres dient qu'il ot ellection, mais je croy que Dieu en fist le hault mistere. Pamdelos, frere Marsupia, royne de Capadoce. Cestui fut vray astrologien et le monstra bien à la construction de la cité de Epheson, qu'il assist sur le fleuve du Phar. Cestui conduisit, par bons advertissemens, les faiz de sa seur et aussi de Lampeto qui orent moult de contrarietés ensemble , dont ilz vindrent par son moïen au dessus.
Gargoris fut en ce temps co...
3884. Orpheus Trax fut aussi environ ce temps souverain astrologien, qui eut plusieurs disciples et, entre aucuns, eut Museus, Linus qui fut puis maistre de Herculles, qui puis vainquit Antheum.
Euffrage fut environ ce temps, soubz le roy Phithon, moult bon astrologien, c'est assavoir très souffisant praticien; cestui trouva mesures et poix, qui fut chose admirable aux hommes, qui alors estoit gros et ruddes, et fut leur disciple Entonus et Entriolus, qui premiers trouverent l'art de fere charretes.
Androtheus fut en ce temps la fleur de clers de Athenes enla science des estoilles, et fut envié par ses calumpniateurs et occiz. Cestui fut maistre de Ullixes, qui puis fut de subtil entendement et fut moult congnoissant en la science de astrologie et eut grande affinité à Molla, juge d'Israël, qui aussi fut insigne astrologien et le monstra bien en plusieurs de ses euvres.
Jayr, après la mort de son precepteur Abnezaben, fut en fleur et en son temps reputé le meilleur astrologien que l'on sceust, et tant vacqua à l'excercice d'icelle science, qu'il y acquist moult de biens temporelz, et Dieu lui donna deux graces singulieres, l'une la science des estoilles et l'autre belle et grande generacion, car il se treuve qu'il eut trente filz, lesquieux, en son vivant, il fist princes sur trente cités, qui est chose qui ne advient souvent, que telle congregacion obeisse ainsi à pere et se tiegne ensemble par si longtemps.
3718. Hercules Arginus, premier de ce nom fut en ce temps. Selon aucuns, fut né en Grece et fut roy de Crethe; sa mere ot nom Achymene et le conceut de Jupiter, et florit en la science de astrologie, lequel voulut bien disputer d'icelle contre le grant Antheus, dessus nommé, et fut journée assignée pour faire leurs disputacions, car tous deux estoient peritz astrologiens. Celui Antheus estoit, selon le dit d'aucuns, fée en maniere que quant il tunboit à terre, sa force doubloit. Aucuns autres dient qu'il estoit grant praticien engeomance, qui signiffie la terre, et quant en venoit pour en disputer, il doubloit de sapience sur Herculles. Pour ce Herculles, par argumens astrologaulx, le leva et garda de cheoir à terre et le vainquit, c'est à dire qu'il le leva en l'air par contemplacion et par argumens et lui fist laisser les choses terrestres, et pour ce fut il vaincu honnorablement, et, jaçoit ce qu'ils eurent plusieurs journées pour en disputer,icelui Hercules finablement fut victeur. Cestui Hercules Arginus presdist plusieurs années, par lesquelles il fut estimé le plus grant astrologien du monde. Il ala par diverses regions, querant plus sçavans que lui pour tousjours aprandre. Ces euvres sont en Grece, comme aucuns ventillent , et d'icelui parle Pline en son VIe livre, ca.  XXIX :« Hercule, inquit, librorum Omeri custodia detur, ut preciosissimum humani animi opus quam maxime diviti opere servaretur » .Cestui fonda une citénomée Aclydem, assize au pié du mont Olympus, jouxte Macedone, et y ordonna les jeux que ce faisoit de V ans en V ans que l'on appella Olympiades, et fut le premier date des Grecs annuel. Cestui fist de moult haulx faiz en Inde où il ala avecques Liber Pater. Cestui ot don de force car il ediffia ung temple pour fere sacriffice à son pere Jupiter, où il mist XII colompnes de marbre, dont cent hommes n'en povoient remuer une. Cestui fist XII faiz singuliers. Il tua le dragon veillant qui gardoit le pommier d'or ou jardin Atlas, puis ala en Auffricque et en Libe et là aida à Effram, filz Abraham et de Cethura à conquester Libe, qui estoit la Veme des parties d'Asie, puis vint en Espaigne, où il tua Burisym, l'ostelier, qui du sang de ses hostes en faisoit sacriffice à ses dieux. Hercules et Effram fonderent une cité en Auffrique, Cyrene, dicte Parthenople, et en Libe lui seul fonda une autre cité nomée Taspe, puis Effram lui donna sa fille Ethea et lui donna toute Barbarie en mariage, pour sa part aussi de la conqueste, de laquelle il ot ung filz nommé Dorion qui fut moult sage et subtil et eut la science des estoilles, puis espousa Dyanira de laquelle il ot ung autre filz nomé Yllus qui fut aussi bon philosophe. Et de là s'en ala Herculles vers Cacus, filz de Wulcain, ung grant larron, et l'estrangla en sa caverne et de là ala desconfire le grant serpent en Grece, et aussi le très fort lion, de la peau duquel se vestit. Il dompta aussi les genitaires qui estoient moitié homme et moitié cheval, que aucuns appellent sagitaires, puis passa en Asye, là tua Dyogenus et le fist menger à ses propres chevaux; puis tira en l'isle de Pathmos, où il tua l'orrible monstre, qui mengeoit les hommes et les bestes, puis ala en Trace, où il tua le puissant et horrible senglier, de là passa le fleuve de Eufrate et conquist tout le pays, puis alla en Inde et subjuga tout jusques au mont de Melade, où plusieursmonterent pour eulx garantir de lui, qui là ne pot monter pour ung terre mote qui fut lors, puis ala sur le fleuve nommé Agesines et là fonda deux citez, l'une nommée Zezonas et l'autre Chibos. Il deslivra Theseus des prisons de Cerberus et Protheus et ravit d'illec Proserpine, puis fut à la guerre de Amazonne où la belle Menalippe fut prinse. Saint Augustin dit que il furent plusieurs Hercules et Liber Patres.Pour ce soit noté.
Sardus de Libie, filz dudict Hercules, fut en ce temps en Sardine souverain philosophe et grant astrologien. Cestui vaqua tout son temps en astrologie et eut plusieurs disciples et fist plusieurs livres dont le premier que j'ay veu se commence:« Custodiat te Deus »et traicte des interrogacions. Fist puis ung autre traictié sur les nativités qui commence:« Deus altissimus »,comme recite Solinus. Cestui presdit plusieurs choses par divers ans et entre autres à plusieurs Juifz de leurs prosperitez et infortunes. Cestui donna ellection pour la premiere fondacion de Gennes, lors dicte Ligure et aussi de Jabine qui encores sont en fleur en Italie, comme aucuns dient, et ses livres font mencion qu'il predit sur la conjuncionqui fut l'an 3689, 284 jours en triplicité de l'eaue, c'est assavoir ou 26 degré de Pisces.
3682. Job, le bon patriarche et prophete, mirouer et exemple de toute patience, fut en ce temps très erudict en la science des estoilles, comme appert assez par ses vers heroïques, où il en traicte haultement, et, à bien les entendre, il conferme la partie des nativitez, mesmement l'ileg de vie et l'alcocoden, signifficateur des ans, par ce mot qu'il dit:« Constituisti terminos ejus id est ileg et alcocoden, que preteriri non poterunt »,et si les dictsvers estoient bien entenduz, l'on trouveroit qu'il fut grant astrologien, avant que prophete.
3722. Janus, premier roy d'Italie, fut environ ce temps homme insigne et vertueux, grant philosophe et souverain astrologien et le monstra bien en l'extruction de son palais à Romme. Cestui est à tousjours memoré pour le moys de jannuer et pour icelui ediffice qui nomma de son nom, et, pour l'onneur de sa science, le reputerent entre les dieux, et fut sa feste celebrée au commencement de leur an et à sa semblance firent ymage qui avoit deux testes, l'une signifant fin et l'autre commancement.
Dorothée, Zaël, Doromus et Enammaasar furent quasi concurrens environ ce temps, qui tous ont traicté sur les VIII parties de astrologie en grans et compendieux volumes, et fist ledict Dorothée, qui fut roy et filz du roy Meldias, une somme qui se commence:« Quam plures »et ung traicté après, à part, et depuis ladicte somme, qui commence:« Judicia Arabum »et la somme dudict Zaël commance:« Rogasti me »,et la somme de Doromus commence:« Scito quod in hac re significatrix est Luna » .Au regard de celle dudict Enammaasar je ne l'ay pas veue, mais Hali Abenragel le allegue quasi par toutes les parties de sa somme, par quoy je croy qu'il aye traicté sur tout. D'autre part les Ebreux en ont des traictés plusieurs et furent tous très notables princes et souverainsastrologiens. Touteffoiz j'ay leu aucuns acteurs qui dient que cestui Dorothée fut à l'empereur Claudius Cesar, et sur ce pas j'ay veu en Josephus, en son XXe livre des Antiques Histoires judaïques, au premier en l'espitre qu'il escript à Agrippa pour l'estolle sacerdotalle des Juifz, qu'il en fut envoyé ung de ce nom Dorothée entre autres en legat pour les Juifz devers Cesar, grant homme, et les Juifz me ont dit qu'il fut perit ès sciences quadrivialles et qu'ilz ont des livres de astrologie en ebrieu, par lui composez , mais je n'ay trouvé nul qui les me aye monstrés.
3724. Theseus d'Athenes, dit le IIIIe, fut moult vertueux par la science des estoilles et ala contre Thebes et la vainquit. Cestuy eut Thenos, le bon philosophe, qui lui monstra dès sa jeunesse la science des estoilles. Cestui Theseus mist son estude de vouloir ressembler à Herculles et fut de très hardi cueur. Par sa science et vaillance conquesta le corps de Crescence en la cité de Maremonne, et si tua le tor merveilleux et Acremone, le despit sanglier, puis desconfit Synen, le grant larron, qui estoit le plus puissant du païs, et tua ung autre nommé Cacus, puis fist mourir et bruler Cercyon, le pire homme de Grèce, et combatit Cerberus , que l'on disoit portier d'enfer.
Meliclaus, homme très cler en la science des estoilles, fut en ce temps home moult aprecié par les Lacedemoniens à la cause de ses predicions astrologalles , ès quelles il fut très expert. Aucuns dient qu'il trouva la nature de la salemandre, qui vit du feu de sa propriété, de la peau de laquelle faisoit choses incredibles à plusieurs, soubz certaine constellacion.
Welly Abymegest et Alendegos et Alphorabius et Cheel furent, selon aucuns, disciples des dessus dicts, aussi tous quatre et en divers lieux, en leurs temps, souverains et purs astrologiens, qui fut ou temps de Othoniel, juge d'Israel, selon aucuns. Il se treuve que iceulx tous escripvirent, sur toutes les parties de astrologie; les livres de la pluspart desquelz se treuvent assez et sont la pluspart imprimez. Ces IIII ici eurent aussi divers et plusieurs disciples et n'y avoit bruit d'autre science par la terre, sinon de astrologie et de la premiere espesse de magique et se pratiquoit par les grans rois, à qui mieux mieulx, le recit de leurs faiz. Je laisse de peur de estre trop prolix, fors que iceulx susnommez personnages augmenterent si haultement la science de astrologie que chacun tendoit à y mectre ses enfans, actendu que Abraham etMoyse et autres si grans l'avoient si haultement louée et pratiquée, comme recite Manasses Hebreu en son Tergum , qui est euvre moult singuliere, et tous iceulx soient alegués, quasi par tous les livres de astrologie, tant enciens, puis ce temps, que modernes.
3825. Alphabis, alias Ory, grant prebtre des Hebreux, l'un des disciples dudict Zaël, fut en ce temps souverain homme, très devos en la loy de Dieu et très grant astrologien, lequel, entre plusieurs prenostications,predist la desconfiture des Juifz qui fut en son temps et la prinse de l'arche federique par les Philistins, en laquelle estoient les livres Moyse, les tables des commandemens de la loy que Dieu avoit baillés audict Moyse, les verges de Moyse et de Aaron et le coffin plain de manne, illecques mises, selon le precept de Dieu, pour memorer leur yssue d'Egipte et autres choses, de quoy il fut tenu de plusieurs à prophete.
3845. Hercules le grant, le fort et le très prudent, second memoré de ce nom, fut en ce temps le plus renommé qui fust en toute la terre, tant pour sa science de astrologie que pour son admirable et incredible vertu et puissance, lequel, après aucuns de ses faiz insignes et merveilleux, reputez des hommes tropplus divins que humains, pour eviter oysiveté et pour la plus grande recreation, vacquoit à l'estude de astrologie et s'en alloit le plus du temps tenir à Athenes, où estoit la fleur des grans astrologiens et philozophes, et là lisoit publiquement de ladicte science, comme par ses gestes peut clerement apparoir, donnant exemple aux roys et grans hommes de son temps de ainsi faire, et aussi à ses successeurs, pour ce qu'il sçavoit que c'estoit la science par laquelle l'on povoit plustost acomplir haultes negoces, ce qu'il avoit bien experimenté en ses merveilleuses euvres. Cestui fut en Colcos avecques Jason et depuis fut à destruire Troye, qui tost après fut rediffiée et Ylion reparé par Priam. De cestui parle Pline:« Hercule, inquit, librorum Omeri custodia demonstratur ut preciosissimum humani animi opus qua maxime diviti opere servaretur » .Nota que je treuve Homere après Hercules. Pour ce fault sercher plus avant. Bien est que plusieurs ont esté de ce nom, comme est dit cy dessus, mais je ne treuve pas Omere estre de ce temps.
Zabulon en ce temps florit en la science de astrologie en Athenes et, selon aucuns, fut après le grand deluge et fut disciple d'un nommé Hermes, inventeur de plusieurs regles de astronomie. Cestui Zabulon ot à disciple Androgeus, filz de Mynos, qui tant prouffita en icelle science et autres speculatives que les plus grans clers orent envie sur lui, dont à la fin le firent mourir, à cause de quoy ledict Mynos, qui estoit roy de Crethe, depuis assiegea Athenes et mist tout le pays en sa subgection. Cestui Zabulon fist la nativité dePasiphaéet de sa lubricité, et expressement nota qu'elle appecteroit bestes brutez et à la fin se fist au moïen Dedalus congnoistre charnellement au torel, où elle s'encloyst en la forme d'une vache.
Phines et Lerzer furent en ce temps, et fut cestui Phines homme moult subtil et grant en la speculacion des estoilles, et dient les Hebreux qu'il fut maistre de Heristeus et de Paloos. Cestui Lerzer mourut moult vertueusement et saintement, comme j'ay leu sur le Talmuth.
Eristeus en jeunesse eut à maistre icellui Phines, lequel regna vertueusement roy de Mycenne, XLV ans, et fist, par la science des estoilles, choses dignes de memorer, du recit desquelles me passe , pour ce qu'elles sont communes et pour eviter prolixité. Touteffoiz l'on a escript qu'il estoit de la race entre les Juifz, qui avoit une merveilleuse singularité, c'est une maniere de suffumigacion ou Temple que nul vent ou tempeste ne povoit destourner qu'elle ne alast droit, sans vaciller devers le ciel et est de quoy Salomon parla en ses cantiquesSponse:« Que est ista que ascendentur per desertum sicut virgulla fumi ex aromatibus mirre, et thuris, et universi pulveris pigmentarii » .
Paamos, selon aucuns, fut prebtre en la loy. Cestui fut moult singulier astrologien et est alegué ès livres de Grece pour aucunes de ses grandes experiences, mais je n'ay veu chose escripte par lui. Bien est il que l'on trouve que fut celui qui trouva la composicion de plusieurs unguens et de choses odorifferantes; par pratique et mixtion de plusieurs choses faisoit odeur merveilleuse.
3848. Haly, filz de Hameth, fut souverain en la science deastrologie et d'icelle monstra à Phines et à Lerzer, Ebreux. Cestui Haly parla grandement et amplement d'une conjuction, qui fut sur le grant orbe en son temps et, entre autres choses, dist pour ce qu'il vit, en la revolucion de l'an, la Lune premier appliquer à Mars que à autre planete, qu'elle signiffioit discension entre les roys ou interfection et grandediscorde entre les nobles, et ce, selon l'eslevation des degrez qui veoit eslevez l'un sur l'autre, ce qui advint en divers lieux. Et disoit aussi estre signe de paix quant Saturne ne regardoit de mal aspect Jupiter ne Mars, et touteffois que Mars estoit receu regardant Saturne debille, disoit estre les guerres et contrarietés, et, s'ilz s'entreregardoient sans reception, signiffioient moult de batailles et interfections. Cestui fut maistre d'un nommé Esculapius, filz d'un nommé Appolo, le tiers memoré, qui puis fut très speculatif et trouva l'art de faire les mirouers, pour mieulx veoir les estoilles et esclipses, pour ce qu'il avoit tendre veue. On dit que cestui ala aux mons de Ethna, qui tousjours ardent sans diminuer,et y ala plus avant que homme n'avoit encore fait, pour prandre au juxte le zeniq et centre d'iceulx, pour sçaver soubz quel ymage de la IXe espere ce povoit estre et perquist la racine de ceste grande merveille à nature, moult curieusement.
Cycrops, premier roy de Athenes, fut aussi environ ce temps moult expert en la science des estoilles et, pour l'onneur de Jupiter, immola premier en icelles parties ung beuf. De cestui traictent assez plusieurs qu'il fut excellant astrologien et me semble que Eusebe, ou quart de son euvre, en parle assez et le allegue Porphire.
3849. Ayot, grant philozophe et bon astrologien, fut en fleur, en ce temps, lequel tout son temps s'emploïa aux experimens et pratique d'icelle science et en composa de moult beaux traictez qu'il envoya Abensahet, le bon theoricien. Cestui Ayot traicta sur toutes les parties de astrologieet, combien qu'il fust juge sur le peuple d'Israël, si eut il plusieurs disciples et, entre autres, eut Madius et Synoydes, filz des plus grans du peuple. Icelui Aabensahet, dessus nommé, fist unes tables sur Tollete que je veues très precises et notablement calculées. Cestui Ayot dist, entre plusieurs choses, de la fertillité et bonté des biens d'icelui temps et de la multiplication des pluies et du gaing que les scribes feroient, et des batailles qui furent en Orient et l'effusion du sang des prebtres ès temples d'Arabie. De son temps fut Troye fondée, qui ne dura quecent IIIIxxV ans qu'elle ne fust destruite et le fut deux fois.
Abraham, dit de Seculo, selon Manaas le medicin, fut en ce temps. Cestui Abraham monstra bien comme il estoit erudit en la science des estoilles, par ung livre qu'il en a composé, lequel est partout commun et imprimé. Fist ung autre traicté de astrologie, intitulléLiber horarum omnium a creacione mundi, et se commence:« Prima hora est sicut radix »,et fist encores depuis ung autre traicté qui se commence:« Volens ultra mare »et est des ellections, livre très singulier. Touteffois aucuns dient que cestui ne eut pas celui surnom de Seculo , mais que ce fut ung autre qui vint après lui et autres dient que cestui prenostica la destrucion, tant des Troyens que des Grecz, car, après l'exil de Troye, les Grecz presque tous perirent, tant par mer que par autres infortunes, et fut l'entreprinse infelixe de laquelle nul n'emporta prouffit, mais grant dommage , mais il entend parler de la derriere destruction en laquelleNauplius, pere de Palamedes, fit perir IIc nefz par feux faintement faiz.
Hypparchus, si l'excellant philosophe et astrologien,selon aucuns, fut en ce temps, et de cestui parle Pline en son premier livre ou XXVIe chappitre ainsi:« Idem Hipparchus nunquam satis laudatus, ut quo nemo magis approbaverit cognacionem cum homine siderum etc. »Et, pour le bien entendre, ce fut homme tout plain de gloire, de louenge et d'onneur, le tout pour les vertuz qu'il avoit en la science des astres, par laquelle il prenostiquoit choses esmerveillables, qui se veoient. Cestui parla des conjuctions qui furent, tant devant le deluge, comme de celles qui causerent l'eversion de Troye, et aussi le deluge qui fut soubz Deucalium en Thesalle et les horibles feux qui furent en Ethioppe soubzPhaëton, et les grandes pestillences que memoire Platon.
3857. Arachel fut environ ce temps, selon aucuns, lequel fut le plus grant de son temps en la science de astrologie et en icelle composa plusieurs livres et par especial en fist ung qui ce commence:« Scito quod annus solaris habet, etc. »Cestui Arachel est allegué de plusieurs singuliers aucteurs astrologiens, tant modernes que très enciens, pourquoy de en plus dire me passe, car il est tout commun , fors que l'on dit qu'il fut compagnon de Ulixes et par sa guide et bonne ellection, après plusieurs infortunes de mer, arriverent en leur contrée, c'est assavoir icelui Ulixes, avecques la chaste Penelope, sa femme. Et icelui Arachel mourut tost après.
3910. Mercurius Liricus fut environ ce temps très expert en astrologie et medicine et très ententif à musique et autres ars liberaux. L'on estyme que cestui donna le conseil à Francio et à Turons de venir en Occident habiter, lesquieulx firent deux grans royaumes, puis après l'un en France et l'autre autre part. Pour ce ne soit thedieux à nostre calumpniateur, si quelque jour voit son origine par escript, car etc.
Andruzagar fut en ce temps, homme de merveilleuse contemplacion ès corps celestes et a moult escript sur la judicative, et pour ce est allegué de plusieurs acteurs, par especial de Hali Abenragel par toute sa somme. Cestui fut maistre de Omere. Cestui bailla ellection de rediffier ou ampliffier Ylion par les filz de Hector et aussi Cartage à la royne Dido, comme contient son traicté des ellections ou il meit plusieurs exemples, comme de Venise et Padue par Anthenor. Cestui Andruzagar a très saine et bonne oppinion et se veriffie très souvant en la pratique de astrologie.
Abnezaben vint en ce temps, grant repucté en la science des estoilles et d'icelle en monstra aux enfans de Naason, prince du tribu de Judée. Cestui Abnezaben fut tenu le meilleurastrologien de son temps que l'on sceust, et dient aucuns Grecz et Ebrieux qu'il fut maistre de Messehalac. Touteffoiz est à noter qu'ilz ont esté cinq astrologiens de ce nom et de ses euvres ne se treuveque sur les nativitez. Il eut à disciples Mordoch et Jamyn. Cestui prenostica sur la conjuction terrestre qui fut ou IIe degré du signe de Taurus, l'an 3928 et XXXIIII jours, comme appert assez par ses livres.
Minos fut en ce temps souverain astrologien, lequel fut moult aprecié, mais il ne vesquit gueres et mourut de peste ou de fievre aguë, ou voyage que fist Paris en Sitharée, quant il print Helene , comme dient aucuns, et fut par desplaisir de ce que Paris ne voulut croire lui et autres et qu'il le veoit desdié à tout lubricité et violence.
Darius Lariopagitam fut, entour ce temps, souverain en la science des estoilles et dient les Grecz que fut celui ci qui escipvit l'ystoire de Troye,que puis translata Cornelius Nepveu de Saluste. Cestui Darius ou Daretis est allegué ès Revolutions des ans de Jabin.
FaunusLatinus fut en ce temps,homme de esmerveillable experience. Cestui predist par la science des estoilles plusieurs choses que puis advinrent aux Romains ; à cause de quoy il acquist memoire perpetuelle entre ses congnoissans. Il escripvit, selon aucuns, sur l'espere et sur la theorique, mais je n'en ay riens peu veoir, ce que touteffois ay bien serché par longs temps pour le granz loz de sa science.
Machadelis fut en ce temps , c'est assavoir à l'exil de Troye, et lui mesme exillé avecque Eneas, lequel aymant veoir choses estranges, vint veoir Sampson du tribu Dam, pour les merveilles que lors courroient de ses faiz et congneut que la nativité de lui venoit d'en hault d'un dieu souverain, plus que par constellacion celeste. Cestui fut souverain astrologien.
Landromacha, filz Hector de Troye, qui ot esposée l'eritiere du royaume de Anconye. Cestui fut moult vertueux et saige et se delecta en la science des estoilles et ot à maistre Blandiades, au moïen duquel et de sa science, fist tributaire le frere sa femme et mist en sa subjection les regnes de Nubye, de Surye, d'Egypte et de Inde, jusques à la Rouge Mer. Cestui fonda Solorges, une puissante cité en Frige, et puis desconffit Caligos, ung roy d'Armenye, et le print prisonnier et ot ses tresors et, comme icelui roy demandast à menger, cestui Landromacha lui fist emplir ung plat d'or et le lui fist presenter, disant qu'il mengast de la viande que plus avoit amée.
4017. Siracus, compaignon de Brutus, filz du frere Silvius, fut en ce temps moult aprecié pour la science des estoilles et le monstra bien au roy Pandrasus, qui sur lui vint à grant puissance, car, au moïen de sa bonne ellection, le desconfit et y eut moult de gens occiz et s'enfouyt Pandrasus et fut son frere Antigonus pris et Anachydus. Cestui Syrachus monstra aucuns termes à Brutus sur les ellections astrologalles, qui depuis lui furent prouffitables, car, au moïen d'icelles, ilconquist l'isle d'Albion sur les Géans, qui ores est dicte Angleterre.
Homerus, le souverain poete et cler astrologien, duquel parle Helynandus en un tiers livre et duquel recite Seneque en son Epistolle LXXXVI :« Factus est Homerus ante quam carmina solla cognosceret. Quatuor millia librorum Didimus etc. »Cestui fut excellant astrologien et congneut son infortune estre entour pescheurs et eut contencion avecque aucuns, qui lui causa la mort et lui conseillant autres, ne se sceut conseiller. Cestui eut plusieurs disciples, mais en astrologie ne s'en trouve point. Bien est il que il escripvitDe Revolutionibus nativitatum, et en mect une où il morut, et predist la translacion du royaume des Medes aux Perses et la douloureuse combustion de Sardanapalus. Pline recite que ung nommé Hercules ot les livres de Omere. qui fut plus de neuf vingt ans devant lui, par quoy il fault dire qu'il ait esté ung autre Herculles ou ung autre Homere, et en autre temps. Bien est il que cestui fut en ces temps, selon l'oppinion de plusieurs acteurs et docteurs.
Messehalac , premier de ce nom, fut en ce temps,grant et souverain astrologien, lequel predist plusieurs choses dont fut moult estimé des princes et se delecta totallement en la partie judicative. Aucuns Grecz dient qu'il bailla ellection à ung prince de Grece, nommé Jazon, pour aller en l'isle de Colcos conquerir la Toison d'or. Icelui Messehalac predist de la merveilleuse esclipse qui fut en son temps, et preceda icelle esclipe la quinte conjunction qui fut l'an 4160, qui signiffia premier la mutacion des royaulmes et predist sur ladicte conjunction l'infortune des scribes pour la presence de Mercure, Venuset la Lune ou signe de Gemini, et que les subjectz desdaigneroient leurs seigneurs et que les voies et chemins seroient infestés par larrons, à la cause qu'il trouva Mars et Saturne en la IXe maison et qu'il seroit grandes batailles en Armenie et que tuez seroient les prebtres moabitains et que plusieurs grans merveilles se verroient, ce qui fut veriffié, car, assez tost après, fut le monstre qui avoit corps de cheval et face humaine, qui respondoit de toutes questions et les grans oyseaulx de quinze couldées de hault, qui premier se monstrerent en Archadie le long du cours d'une Lune, cressoient comme la Lune croissoit, puis decreurent et vindrent à neant, et cesteschoses recitent en la pluspart les disciples du dict Messehalac, c'est assavoir Planos, Trebelio et Apolodorus. Dient oultre que cestui Messehalac traicta sur toutes les VIII parties de astrologie et qu'il fut frere de Heriphille de Babillonne, qui fut l'une des neuf Sibilles, laquelle semblablement congneult moult en la science des estoilles et eut le don de prophecie. Fut ung autre de ce nom qui fut après Phtolomée, commenta sur les Quadripartes et en fut encores deux autres, mais je n'ay peu trouver leur temps.
Philostephanus fut en ce temps, home moult à reverer pour son viel age et grande science, et fut très insigne astrologien. Cestui fut des premiers navigans sur mer en longues navires. Cestui, par ses longues veilles, investiga moult du cours celeste. Comme dient les Hebrieux, fut ung autre de ce nom, qui enseigna à Ptholomée Sother à naviguer à XV rames et par avant n'en avoit que deux, trois, six, X et XII. Touteffois de partout se multiplia que Ptholomée Philadelphe depuis raviga à XL rames et encore depuis Ptholomée Philopater à cinquante. Ainsi tous ars se multiplient.
Recab, grant phillosophe et astrologien tenu par toute Grece, fut en ce temps homme aussi de grande religion et saintevie, lequel tant specula le ciel, qu'il trouva aucunes lettres pour les Grecz, ou grant alphabe celeste, escript ou zodiac et hors icellui, et les joingnit et assembla par si bonne maniere, que encores s'en servent les Grecz, combien que aucuns dient que ce fut Cadmus qui aussi fut astrologien , comme dit est dessus. Cestui Recab fut grand investigateur de sciences et de experimens; entre aucunes de ses experiances, trouva que la chair d'un paon ne pourrissoit jamais, par especial quand le paon estoit eclos de son euf en certaine constellacion, mieulx estoit preservé à putrefaction que aultrement.
4052. Alobac, et, selon aucuns, Abobac, filz Jarreth, le second memoré, fut en ce temps bon philosophe et grant astrologien. Cestui predist plusieurs choses et escripvit plusieurs livres, comme dient aucuns, et eut plusieurs disciples, comme Jaym de Judée, Merphil de Babilone, Abolebicq, Anthiocos, filz de Zymor, Ableceel et plusieurs autres. Cestui Abobac et la pluspart de ses disciples est recité de HaliAbenragel et de plusieurs autres acteurs; pour ce est à conclurre que tous escripvirent quelque chose de ceste science. Entre les faiz de cestui Alobac, se treuve qu'il preserva le roy Priamas de Assyrie de poison, par son bon advertissement, et qu'il predist à Anchises et à Acapis la subversion de Troye. Cestui Alobac vesquit moult longtemps.
Cerciram de Cyppre, selon aucuns, fut en ce temps, jaçoit ce que je en trouve plusieurs de ce nom. Touteffois cestui fut instruit en la science des estoilles et tint et observa, fist tenir et observer le cours de la Lune et autres corps celestes aux navigans de Phenice , de quoy ilz se trouverent bien et en fut moult estymé des seigneurs et du peuple car par avant plusieurs se perdoient et aloient si avant navigant, qu'ilz ne se sçavoient retourner.
Bambrany vint en fleur, en ce temps, en la science des estoilles et en icelle eut plusieurs disciples de diverses et loingtainesregions et, entre autres, eut Mifil, fils du sage Mifil, Raadest, Bericos, Hebeteth, Abaon, Azaroem, Almadach, filz de Bedich et plusieurs autres que l'on treuve allegués ès livres enciens, qui partirent de ses mains tous grans astrologiens et hommes vertueux, lesquieulx tous escripvirent puisque il sont allegués. Cestui Bambrany vesquit longtemps et escripvit plusieurs livres qui font reluire sa memoire en plusieurs lieux. En celui temps, quasi par toute la terre habitée, les haulx roys et grans hommes, tous communement se exerçoient en ceste tant notable science de astrologie, pour le grant fruit et utillité qui en venoit et lesmerveilles qui s'en faisoient, et c'est le nombre des hommes clers et vertueux astrologiens que ay peu recuillir en ce tiers aage , et est à noter que la quinte conjunction fut durant le resgne des Hebrieux.
En ce troisieme aage ay trouvé avoir esté plusieurs autres hommes clercs, desquieulx n'ay congnoissance de leur temps, neaussi de leurs euvres ou predicions, par quoy en tourbe les ay cy vouluinsererpour ce que iceulx sont alegués en divers volumes, comme clers astrologiens, c'est assavoirArthemidoro, Atracuno, Antiare, Atimero, Anaximandro, Anticlide, Areio, Archeophilogo, Aieneponte, Aruncio, Agathocle, Agloctecle Chio, Androcedes quo de divini natura scripsit, Asichirone, Apocha quo de Olimpiocha, Aspeliam, Amatufim, Astimonus qui de insulorum ante Asiam scripserunt, Abbofacio, Antiscio, Amphiole Atheniensi, Anaxipoli Tasio, Acheneo, Astrione, Asclepio, Antheo, Adymancho Ptholomeo, Archale rex,Arthemone, Appolonio Tyaneo, Appyone, Appelle, Asclapiadoro, Byone Silence, Botriense, Bocho, Bucorida, Cecanophon, Celio, Caelyano, Caliphane, Celierate, Cherea Atheniense, Cheretto, Cremucio, Cassio Hemina, Clitarcho, Carete, Cydomo, Cherea, Dyarearcho, Dyone, Dyophane, Dorotheo Atheniense, Dorsemie, Dyagore, Epigene, Euphoro, Eubollo, Ephesio, Euphronio Atheno, Epicarmo, Eculeone, Enchiridion, Flavio, Furio Vestalle, Foecialle, Guononico Reginio, Gremio Tullio, Gremio Atrito, Galione, Hipparcho, Heccateo, Heraclade, Hanone, Hemylame, Hegesideno, Higideo, Hidesio, Hermippo, Muciano Celio, Machulio Fure, Menecrate, Melisse, Munyo Ruffo, Messala Ruffo, Marce poeta et astrologo, Messela Sene, Marcion Smyrneus, N. Varone, Nycandro, Neccessio, Orpheo, Ophillo medico, Orchydemo, Pithea, Philenide, Phoemone, Proculo, Phisconico, Philistione, Phistonio Medo, Philyno, Parhasio, Phalosene, Philomene, Reginio, Rodio, Sextillio, Sepsio, Suboso, Thymarcho, Trassillo, Tucidide, Tymeo mathematice, Trogo Melisso, Thilino, Tuberone, Tymeo Seculo, Teocrestro, Umbricio Meliore, Ulipio, Verrio Flaco, Zenophonte, Zenocrate Ephesio.
4124. Cy commence la quarte partie du livre des hommes clers astrologiens et commance au roy David et finera à la transmigracion de Babillonne.
David, roy et prophete en Jherusalem et tant ardant catholique, a bien monstré en ses euvres qu'il sçavoit de la science de astrologie et ne feust que ad ce verset où il dit:« Celi enarrant gloriam Dei, etc. »et aussi à autres dont tout le Psaultier est tissu, pour ce n'est mestier le reciter aux entendans; bien estil que aux ignorans, comme sont noz calumpniateurs est expedient le monstrer en diverses opperacions, ce que avons pense fere tant à present, comme ou comment par nous fait sur le chappitre de Faulx semblant de nostre feu consanguin maistre Jehan de Meung ouRomant de la Rose, et pour ce soit veu le pseaulme de« Beati immaculati »que fist icelui David. Celui seul fera apparoir que en astrologie n'a nulle mauvaise pointe. Mordech Raby et Moloch Hebrieux recitent sur leTergumque David composa sur astrologie et aussi Salomon son filz, mais leurs livres ont esté perduz ou ne sont translatez, jaçoit que j'ay veu ung Ytalien juif qui disoit avoir veu les euvres de astrologie du saint Salomon en Espaigne , en ung chastel, que l'on tenoit moult souveraines et de grant pris.
Wuellius fut en ce temps moult singulier homme et repucté le plus sage astrologien qui fust en Auffrique, lequel predist plusieurs choses dignes de memoire, desquelles le recit seroit thedieux. Cestui fut fort famillier de Dido la royne, et lui donna conseilh et ellection de rempliffier plusieurs villes et chasteaux et en son regne a esté tant bien memorée, ne fust que pour la recepcion de Ulixes, à son retour de Troye. Cestui Wuellius composa livres sur toutes les huit parties de astrologie, excepté sur la theorique et se scet par ce qu'il est allegué quasi par tous ceulxqui ont escript et esté après lui, et mesmement par les plus renommez en ladicte science, comme deJohannesHyspalense, Alkimde, Haly, Guido Bonatus et autres, et pour ce que Dido vint en Cartage, sembleroit contradicion, mais il s'entend donner nouvelle ordre en la cité en aucuns batissemens, comme a esté fait à Romme puis nostre temps et autre part , et fut famillier de Andruzagar, dessus nommé, autres dient compaignon, autres disciple.
4164-4166. Salomon aussi roy de Jherusalem, dessus mencionné, fut en ce temps et florit en sapience et prudence sur tous les roys du monde, lequel fut très profond en la science de astrologie, comme appert assez par plusieurs tables qu'il en composa pour adressier les navigans qui aloient querir les cedres et autres bois precieux pour le Temple, et aussi par ce qu'ilappert ou texte de la Bible qui fait assez et grandement pour les jugemens d'astrologie, par especial ouLivre de Sapienceou VIIe et VIIIe chappitres, où il parle formellement de la science de astrologie, où entre autres choses dit:« Ipse enim dedit michi horum que sunt scienciam veram, ut sciam disposicionem orbis terrarum, et virtutes elementorum, inicium, et consummationem, et medietatem temporum, vicissitudinem permutationes, et commutationes temporum, anni cursus, et stellarum disposiciones, naturas animalium, et iras bestiarum, vim ventorum, et cogitaciones hominum, differencias virgultorum, et virtutes radicum. Et quecumque sunt absconsa et improvisa didici: omnium enim artifex docuit me sapiencia » ,et plusieurs autres bellesauctoritez il en dit, que l'on peut veoir plus à plain, en recourant ès dits chappitres, par lesquelles choses il aprenne assez et grandement la science de astrologie, par especial la partie judicative, qui est souffisant approbacion, actendu que c'est pur texte de la Bible sacrée. Appert aussi en l'istoire de JosephusDe Judaico Belloque lui, qui fist le Temple en Jherusalem, le fist par constellacions en evitant les infortunes de Saturne et de Mars, car onques fer n'y toucha en l'appareil d'icelui, come dit Josephus:« Sine ferro autem constructa erat nec nunquam eam ferrum tetigerat etc. erat que sexta in eo omnis celi racio propter signa » ,et dit après:« Septem vero lucerne stellas errantes signifficabant » .Dient plus les Ebreux que par sept ans durant eut chacun jour XXXm maçons et qu'il fut fait hors Jherusalem et puis par pieus assemblés au lieu où il devoit estre et que onques coup de martel ne de lime n'y fut oy, qui est chose moult merveilleuse. Oultre icelui Salomon, à l'exemple du bonMoyse, comme recitent les Hebreux, fist sculper deux pierres precieuses en certaines constellacions, l'une de telle efficace, après qu'elle fut mise sur le bort d'une couppe d'or à l'endroit où l'on beuvoit, que souldainement, se aucun homme qui eust faulté ou rompu son mariage, sa bouche se souldoit et prenoit, comme si les levres feussent d'une piece. Et l'autre perre fut de telle vertu qu'elle disolvoit et desclouoit ce que la premiere povoit clouer et fermer et soulder. Pourquoy ledict Salomon fist assembler en ung convy mille de ses chevaliers d'une part et mille dames, leurs femmes d'autre et lui mesmes, par ordre commençant au premier assiz et finissant au derrenier, leur donna à tous à boire en ladicte coupe et incontinent que le premier ot beu et, en beuvant, ot touché de ses levres à ladicte pierre, sa bouche lui fut souldée, dont fut esmerveillé. Lors Salomon, voyant ce, de l'anel où estoit l'autre pierre, lui commença à toucher et incontinent fut sa bouche desclose. Si en compta Salomon ung, et ainsi fist un deuxieme et troisiesme et finablement par tous, et n'en trouva que ung loyal en son mariage, pourquoy il dist:« Inter mille unum reperi » .Puis par le semblable alla devers les dames faire comme avoit fait aux chevaliers, et en mille n'en trouva une, qui feust constante en son mariage, pourquoy il dist:« In omnibus nullam repery »,puis à la fin, à chacun d'eulz appartles admonesta, tant dames que chevaliers, de mieulx tenir loyaulté.
Ysaac, filz Salomon, fut en ce temps moult souverainastrologien et escripvit de moult beaulx livres d'icelle science et, entre autres, il fist sur la part future et sur les autres parties qui se gectent par les maisons et dist que c'estoit la part qui signiffioit choses secretes et abscondites et par laquelle se precongnoissoient les choses advenir, comme prophecies et vrayes revelacions.
Achias Silonites fut homme experimenté en la science des estoilles et predist à Hieroboam qu'il resneroit sur Israël, tant qu'il seroit bon, mais il fut par traict de temps très mauvais et induisit le peuple à ydollatrie et resembla son pere, de beau commancement et malle fin, combien que je estime la fin Salomon par penitence estre bonne, mais de Hieroboam aucuns le configurent à Machomet, comme Anthiochus à l'Antecrist. L'on dit que cestui prenostica sur la conjunction qui fut en Gemini, ou VIIe degré, l'an 4166, ou 149e jour, triplicité aereique.
En ce temps vint devers Salomon celle puissante et honnorable royne Nicaula de Sabba, laquelle, pour sa sapience, merite bien à estre mise ou nombre des clers astrologiens, carelle fut bien sçavente, et de vertuz fut tant accomplie que l'on ne trouva de ce temps en gloire, sagesse et honneur, sa pareille. Ceste predist plusieurs choses par la science des estoilles et plusieurs autres, plus haultes, par divine prophecie , au roy Salomon.
4173-4170. Alba Silvius roy des Latins, très renommé en ce temps à l'occasion de la science des estoilles, lequel fut fort amy et famillier d'icelui Salomon et de Totz Grecus, son disciple. Il fist plusieurs jugemens en sa region, au moïen desquieux il fut moult estimé de ses subgetz. Aucuns dient qu'il en escripvit,mais je n'en ay riens trouvé, sinon que aucuns enciens l'aleguent en divers lieux, et aussi se treuve qu'il fut maistre du très sage et subtil investigateur Ulupius, qui puis fut le plus souverain astrologien en son temps.
Selech fut environ ce temps, selon aucuns, moult subtil et perspicu astrologien et escripvit sur toutes les parties de astrologie à la requeste d'un roy de Perse, et, pour ce, est il alegué de plusieurs.
Harrix Bachil fut en ce temps très renommé ou siecle pourla science des estoilles, lequel entre autres choses, fist unes tables sur la longitude et latitude des cités, passant par l'Occident sur chacune cité, ainsi que recite l'excellant docteur Haly Abenragel en la fin de sa Somme. Cestui Harrix fut maistre de Mosech, le grand philozophe et astrologien de Grece et preservaThiberinus, dixieme roy des Latins de mort, par l'advertissant de certaine incidiacion faicte et conspirée contre lui , ainsi que l'on treuve escript.
AtheioPhilologofut en ce temps moult ententif en la speculation celeste et y eut divers disciples. Entre autres eut Trogo, Melisso, Philosene et Tymeo Secullo et composa sur la partie judicative, mais ses livres ne se sont peu recouvrer.
4178. Laostenes Lupalis, roy et filz de roy, bien moriginé toute sa vie, se adonna et vaqua à la science de astrologie et y fut si profond que en son temps ne fut le pareil; fist plusieurs beaux jugemens, dont il fut plus grandement estymé. Cestui Laostenes fut disciple de Octicus, dont Hali fait mencion et fut l'un des premiers qui escripvit, après le Philosophe, bien amplement de la generacion descommectes, par especial en sa partie.
Abrachas fut en ce temps, selon aucuns. Quoyque soit, il fut l'an IXe de Salomon et fut lui qui fut inventeur de l'astrolabe, combien que aucuns dient qu'il fut nommé Lab, duquel il a retenu sa denominacion, car Astor en grecq signiffie ligne en français, et ainsi l'astrolabe vault autant à dire, comme les lignes de Lab. Or il est ainsi denommé pour ce que, par icellui, l'on a aucune congnoissance des estoilles et planetes.
Amphilego Atheniense fut en ce temps. Aucuns l'appellerent Amphiolo, moult souverain astrologien, eteut divers disciples et de plusieurs nacions et, entre autres, eut Atymero, Atracinio, Celicrato, Cherea, Bucorida qui tous, chacun en sa nacion ou region, florirent en la science des estoilles.
Azaël Adaderez, roy de Sirye, ayma tant la science de astrologie qu'il recuillit et eut avecque soy tous les plus singuliers hommes qu'il peut trouver, pour en aprandre et pour soy en servir et, entre autres, en eut trois excellans, Matho, Lambes et Javam, par le bon advertissement et conseil desquieux, il fist choses chevalereuses, merveilleuses et dignes de grand memore, pourquoy il est allegué des docteurs de astrologie, comme très pur astrologien.
Asichirone, Apocha et Traxillo furent en ce temps expers en la science des estoilles et furent disciples de Maynio Ruffo, qui fut tant curieux investigateur des corps celestes. Cestui Asichirone principallement fut inventif de plusieurs regles astrologalles.
4184. Abohaly Benfac florit en ce temps par toute Grece, pour sa science de astrologie et ne fut pas celui medicin, que aucuns dient Abinscena ou Avicenne, mais peut estre son ayeul. Cestui fist aucunes tables de la differance des regions et fist sur les quatre parties de astrologie, escripvit aussi sur la longitude etlatitude des planetes et sur les estoilles fixes, predist en son temps de grandes et merveilleuses choses et, entre les autres, d'une commecte qui fut en son temps appellée Miles, laquelle, comme il dit, vit circuir par tous les signes et estre grande, quasi comme une Lune à longue et grande queue, par derriere crinée et sintillée à merveilles, laquelle il predist estre fort dommageable aux roys et haulx hommespuissans et qu'elle signiffioit venir en bref et apparoistre hommes qui se efforceroient de muer ou changer les loyx et en mectre de nouvelles , ce qui fut veriffié tost après par Ligurgus et autres, qui bailla loix très justes aux Lacedemoniens.
Amathusam et Tuberone furent en ce temps, très ententifz en la speculacion celeste, et escripvirent tous deux les natures et proprietés des isles qui sont devant Asye. Cestui Amathusam eut trois disciples: l'un fut Orchydemo, l'autre Messela Sene et le tiers fut N. Varone.
Alchameth fut en Grece, environ ce temps, homme plain de doctrine et de eloquence et très pratique en l'experience de astrologie et de medicine, et eut plusieurs disciples et, entre les aucuns, eut Mayus et Cressus, qui puis furent hommes moult clers astrologiens.
Ophilo fut en ce temps grant speculatif ès corps celestes et fut Grecq et eut plusieurs disciples après son retour des Indes, entre autres eut Marcyon Smyrneus, Pithea, Melende qui fut grant medicin, Tymarco, Foeciale, Messalle Riffo qui furent depuis vaillant gens.
Athyas Silonites fut en ce temps moult expert en la science des estoilles. Cestui predist à Ieroboam qu'il regneroit sur Israël.
Semeyas fut aussi moult aprecié en ce temps pour la science de astrologie. Cestui destourna Roboam de avoir bataille ne guerre à Jeroboam et escripvit leurs gestes pour veoir que mieulx resisteroit aux influences celestes. Cestui trouva plusieurs experiences en la nature du charbon et en sçavoit composer ymages, qui jamais ne pourrissoient, et fut lui, comme aucuns dient, qui premier trouva la maniere de fere une roe de perpetuel mouvement, sans toucher par la force de la perre d'ayement.
Joyada, grant prebtre, fut moult souverain en la science des estoilles et en eut plusieurs experiences pour la prolixité de sa vie, car il vesquit selon aucuns cent XXX ans. Cestui garda par son conseil à Athalie qu'il ne regnast sur Judée et predist la grande famine qui fut en ce temps. De cestui seul ne ay trouvé que tant aye vescu puis Moyse.
Arthemone, Hegesesideno, Traxillo, Verro Flacco furent en ce temps moult souverains en la science des estoilles et furent grans praticiens en leurs temps ès jugemens particuliers et ès nativités.
Bandelos fut en ce temps, homme moult aprecié, et fut inventeur de là conditeur de Samarie et grant familier du roy Asa , lequel ayma sur toutes choses la science des estoilles et eut plusieurs disciples.
Philistione, Thilino, Ulpio Meliore furent en ce temps moult apreciez pour la science des estoilles.
Athis Silvius. Cestui regna XXIIII ans ou temps Roboam et, pour sa prudence, fut le principal acteur et administrateur de la dedicacion du Temple, pour ce qu'il estoit moult perit et expert ès actes des festes d'icelui, par especial de VII principalles , lesquelles il compara et apliqua au VII principalles constellacions et fut souverain astrologien.
4218-4224. Achymaas, grant prebtre de la loy hebraïque, homme très devost et vertueux, fut en ce temps grandement honnoré et estimé du peuple pour les merveilleuses prenosticacionsqu'il faisoit par la science de astrologie. Ce fut lui qui bailla l'election Asesag, roy d'Egipte, au moien de quoy il vainquit ung nommé Roboham et plusieurs autres puissans hommes, comme puisfut sceu, quant vint en Jherusalem. Cestui Achymaas eut et fist plusieurs disciples, roys et fils de roys astrologiens, et, entre autres, eut Azarias, Medas, Abya, Chilotz et Haboenzer, qui tous furent chacun en son temps et region grans et souverains astrologiens, comme recite Raby Mardoech.
Symonides le Thebien fut en ce temps souverain philozophe et grant astrologien et florit en la cité de Thebes, noble de tous costés, et fist deux disciples ses nepveuz, Ban et Leonide, qui puis furent grans astronomiens. Cestui trouva la premiere maniere de composer une eaue, laquelle, sans estre chauffée, dissoulst et fait fondre toute espesse de metail, sans arrester; laquelle eaue a de merveilleuses proprietés autres, come j'ay veu puis nagueres moy mesmes, tant en cirurgie que aultrement.
4225. Carpentus, roy d'Ytalie, fut environ ce temps en regne et en fleur pour la science des estoilles en laquelle totallement se appliqua et par icelle predist la famine merveilleuse qui fut en son temps, au moien de laquelle predicion tous les marchans voyagerent à dilligence et par mer et par terre et firent si grandes provisions, que le païs supporta plus aisement l'infortune et sterillité de la terre. L'on dit qu'il escripvit sur les grandes revolucions, mais je n'en ay riens trouvé. Bien est il allegué en aucuns livres de medicine dont ne suis recors des acteurs, pour ce qu'ilz ne sont gueres en cours. Cestui fist nombres en Jherusalem mille IIcLXm hommes armés,excepté et sans ceulx qu'il mist par les cités de Judée, qui tous estoient à sa main.
Sillo, grant philozophe et astrologien, fut en ce temps, lequel predist ès Ytalles plusieurs choses, par lesquelles il fut eslevé en grant bruit et honneur. Cestui donna conseil et election d'enclorre Romme de muraille soubz la constellacion du signe du Lion, qui est signe royal et de victoire. Cestui Sillo eut plusieurs disciples et de grant maison et, entre autres, eut ung nommé Haranus, qui puis fut roy de Macedoine, lequel Haranus, au moïen de sa science de astrologie, prospera contre ceulx de Thebes, tant qu'il en fut renommé par tout le monde. Cestui Sillo preserva de poison la femme de Medachin, ung des grans de Romme, par advertissement qu'il congneult sur la revolucion de sa nativité. Fut cestui Sillo tenu à merveilles sage en Romme et de bon et seur conseilh.
4280-4381. Ebastes et Phados et Pheredus, qui furent disciples de Beezuaren et furent en ce temps moult prisez et eslevez en honneur par toute Grece, au moïen de la science de astrologie, tant que devers cestui Ebastes envoyerent ceulx d'Egipte pour aucunes grandes negoces et ledit Phados prenostica d'une commecte appellée Pertica, par la vision et signifficacion de laquelle il predist la griefve mortalité qui fut en38 Surie. Au moyen de quoy plusieurs de bonne heure se tirerent ès autres parties salubres, et fut l'an du monde IIIImIIIcLVI ; fut moult pestiffere, pour ce qu'elle estoit joincte à Mars. Cestui Ebastes vesquit moult longuement et vit moult de experiences en la science de astrologie et aussi en medicine.
Phador fut environ ce temps, duquel parle Albumasaris, ainsi disant:« Dixit Albumasar: Fuit Aomar Thiberiadis valde sapiens et sequebatur in scientia astrorum Johannem, filium Calet, deinde sequebatur Phador, et Phador ostendit sibi nativitatem suam et invenit Lunam distantem a Marte paucis gradibus, et multiplicavit per 12 et judicavit quod tempus vite ejus esset tantum numero quod sunt gradus per 12multiplicati, et verum fuit in illo enim anno mortuus est et hoc capitulum nullus antiquorum tetigit, nisi Aomar; hoc autem judicavit, quando Luna est cum Marte in uno signo, vel in altero signo, quantum verisimille est vivere natum pars fortune quando est in ascendente et aspicit eam, dominus ejus beneficus existensenfortunamsignifficat, etc. »
4381. Arbaces de Medée vint en fleur en ce temps, lequel, plus que nul de son temps, fut très vif et speculatif en la theorique des estoilles. Cestui predist en son temps plusieurs notables choses et, entre autres, predist au roy Magin la violence qui lui fut faicte par Serclaz et son final exil, se il ne y obvioit. Cestui Arbaces ne y escripvit que sur les interrogacions seullement, que je sache.
Ligurgus, homme cler et insigne, fut environ ce temps homme bien erudicq ès sciences quadrivialles, par especial en la science de astrologie. Cestui bailla la loy aux Lacedemoniens des XII tables dont la VIIIe est:« Octava: Juvenibus nil amplius una veste uti toto anno permisit » .
Arbacus, prince de Medie, fut environ ce temps, bien expert en la science des corps superieurs. Cestui, congnoissant la nativité de son superior Sardanapalus, pour experimenter icelle, ung jour lui ala porter aucuns reddevers que de sa terre avoit receuz, et le trouva habitué en habit de damoiselle, fillant et faisant petites pouppées et en maniere très lubrique et mulierbrique, et tout ainsi qu'il avoit conceu par icelle sa nativité, si vit bien qu'il ne ovoit gueres regner en tenant icelui estat, si s'en ala et retira en son païs, sans lui mot dire, assembla gens unis contre lui, qu'il trouva aux champs sur le fleuve de Tigris, et là desconfit son maistre et s'enfouyt Sardanapalus en Babillone, où il fut poursuivi et assiegé par Arbacus, qui print aussi Nynyve, et de despit Sardanapalus s'enferma et ses richesses avecques lui et se brusla, que plus ayma que estre pris, ne occiz de Arbacus;si commanda cestui Arbacus la pouldre ou cendre des os estre mises en sepulture et recite Cicero que sur ladicte sepulture fut escript que autant de ramanant d'avoir avoit, comme par excès avoit despendu en XX ans qu'il avoit regné.
Hesyodus, homme vertueux, cler et insigne, fut environ ce temps, moult aprecié pour la science de astrologie. Cestui jugea des Fabius et de l'advenement de Remus et Romulus.
Gyges regnant en Lide, Ve roy des Medes, homme vertueux et cler, regna XXXVI ans au moyen de sa science de astrologie. Cestui prenostica la destrucion du royaulme de Lide, cent ans avant qu'elle advenist , et dist plusieurs choses sur la 5e conjuction qui fut l'an IIIImIIIcLXX 8 et aucuns jours. De cestui parle Tulles en son IIIe livre intitulléDes Officesque lui estant pasteur du roy, après qu'il eut esté grandes lavasses et innondacions de eaues, il descendit en ung trou et ouverture de terre, ouquel lieu il trouva ung homme mort assiz sur ung cheval de cuyvre, qui avoit en son doy ung anel cler, où avoit une perre, par laquelle il se faisoit invisible touttefois qu'il vouloit, et par icelui eut compagnie à la royne, qui puis fut cause de occire son mari. Pour ce est dit:« N'est nulle enuie où ne se trouve aucune prosperité ».
Numa Pompilius, homme cler, second roy à Romme.Cestui, comme astrologien, adjousta deux mois en l'an que par devant n'avoit esté fait, c'est assavoir janvier et fevrier, car cestui ediffia le Capitol qui est euvre moult sumptueuse. Aucuns dient qu'il fut IIIImVcIX. Romulus n'y avoit mis que dix mois.
 L. Pisone, grave aucteur, fut en ce temps excellant astrologien et bien meslé en diverses choses. Cestui fut, selon aucuns, pere ou frere de Sibilla Samia. Cestui fut moult aprecié de Calencus, qui fut juste et vertueux pour la science des estoilles.
4386. Jobias fut en regne et en fleur en ce temps et aquist bruit merveilleux par tout le siecle pour la science de astrologie, par l'instruction et conseilh duquel, le roy Alchymenes, IXe roy des Lacedemoniens, se gouverna toute sa vie, selon que portoient ses revolucions qu'il lui fist sur sa nativité, au moïen de quoy il fut preservé d'une maladie incurable, dont plusieurs grans hommes medicins et autresfurent esmerveillez. Cestui Jobias alloit par maintes nuiz ès rivieres et larges fontaines, pour plus amplement speculer le cours d'aucunes estoilles; touteffoiz il ne se treuve nullechose qu'il aye escripte de astrologie, fors qu'il est allegué de plusieurs. Bien est il qu'il fist aucuns proverbes qui sont moult sustancieux. Cestui predist sur la conjunction qui fut en son temps en triplicité aquatique, c'est assavoir ou XIIIe degré du signe de Cancer, l'an 4404, jours 264.
4524. Nycepsus fut en ce temps, vertueux philozophe, medicin et grant astrologien, precepteur du filz du roy Celestes de Grece. Cestui predist et prenostica plusieurs choses, tant sur les grandes conjunctions que sur la revolucion des ans du monde, et, entre autres, predist la destruction de Babillone et la grande bataille qui puis fut entre les Gres et les Barbares, et aussi celle qui fut entre les Italiens et ceulx d'Alexandrie et l'infortune qui vint aux Rommains, la discension des nobles, la elevacion du commun et la grande secheresse, qui fut quasi universalle. Cestui n'a riens escript, sinon aucuns jugemens particuliers que je aye veu.
Prochas Silvius, roi d'Italie, fut en ce temps de merveilleux engin, duquel Vergille recite les louanges. Cestui ayma la science des estoilles et dient aucuns que à lui faillit la monarchie des Asseriens, qui avoit duré mille IIcXL ans. L'on dit qu'il predist les horribles effusions de sang, qui furent entre lui et la nativité de Octovien, au moins jusques à son temps.
Ligdanus de Siracuse fut environ ce temps, quoyque soit, fut environ le premier an du resne de Osias, filz de Amon, XVIe roy de Juda. Cestui fut esmerveillable, tant pour sa science que pour sa nature, car il fut bien instruit ès estoilles et de sa nature n'avoit nulle moelle ès os, comme aussi le recite Solinus. L'on lit que fut le premier qui apporta l'onneur des jouxtes faictes sur le mont Olympus.
4525. Talles de Milesie, cité très encienne, aultrement dicte Millete, fut l'un des plus notables de Phenice en Grece, lequel, pour la profondité de la science des estoilles, fut mandé et envoyé honnorablement querir par les Rommains, et fut très speculatif et devost, et fut le premier que j'aye veu escript, qui dist l'ame estre immortelle. Cestui voulut sçavoir en sa jeunesse de geometrie et puis de arismetique, puis monta en la science de astrologie par laquelle il predist plusieurschoses et vaqua en la pratique d'icelle jusques à la mort, et d'icelui escript saint Augustin en son VIIIe livre [ de laCité de Dieu] et au commancement d'icelui:« Iste autem Tales ut successores etiam propagaret, rerum naturam scrutatus, suasque disputaciones licteris mandans eminuit, maximeque admirabilis extitit, quod astrologie numeris comprehensis, deffectus Solis et Lune eciam predicare potuit » .Et raconte Valere en son quart livre: En la region de Milesie fut achapté ung traict d'aucuns pescheurs et advint qu'ils tirerent une table d'or à leur fille et les achapteurs la vouldrent avoir, ce que contredirent les pescheurs, disans qu'ilz n'avoient achapté que le traict de poisson. Ce veu, s'en rapporterent au dieu Appollo deDelphe, qui fist response qu'elle fust baillée au plus sage d'eulx. à ceste cause icelui Tales en fut saisy et depuis fut baillée à Byali et à Byas et en la fin vint à Solonem. Cestui Tales de Milesie escripvit, selon ce que dient aucuns,De conversione et equinocioen IIc vers, esquieulx il comprint plusieurs choses de ladicte science d'astrologie. De cestui Talles parle saint Augustin ou VIIIe chappitre en son livre de laCité de Dieu, et dit qu'il fut en erudict en la calcullation des mouvemens, qu'il trouva quelque faulte en ce qui avoit esté escript du mouvement du Soleil et de la Lune. Il presdit sur une conjunction de Saturne et Mars et, par la revolucion d'aucun an, le grant differant et yre qui se leva entre les plus grans de Perse et la difficulté en l'obeissance du roy de Babillonie, et, pour ce qu'elle signiffioit sur Occident, dist mal advenir aux riches hommes d'icelle partie, et à leur roy, ce qui advint. Predist aussi par icelle conjunction les grans pluyes et augmetacions de fleuves ès parties occidentalles. Cestui Talles eut plusieurs disciples et, entre autres, eut Algos, Firnidor, Eboris et Valesie, qui puis furent grans hommes en Egipte et à Romme; des derreniers eut Macrobe, Oribase etBaxilliz. 4468. Cestui Baxilliz donna congnoissance aux Pheniciens d'une estoille que nous appelons Mynor Ursa, par laquelle puis adrecerent leur navigage, plus adroit que n'avoient accoustumé.
Massahelides fut en ce temps moult aprecié du peuplede Libe, par l'industrie duquel Dido achapta de la terre oudict lieu de Libe, autant que pourroit enclore le cuir d'un beuf, ce qu'elle obtint, si le fist trencher menu et lier l'un à l'autre, si contint assez de pays devers la mer, où elle fonda sa cité denommée Cartage. Orose dit qu'elle fut fondée LXXII ans devant Romme et dura VIc ans, puis fut par les Romains destruite, et fist Dido fere ung temple ou millieu de sa cité, où elle fist paindre l'istoire de Troye et les speres des corps celestes par la devise de cestui Massahelides, souverain astrologien.
4638. Anaximander, auditeur d'icelui Talles, fut moult aprecié en ce temps et escripvit en la science de astrologie et dist choses moult ardues et entre autres:« In infinitum moveri sydera non supra terram sed circa ipsam » .Cestui predist sçavoir le jour qu'il avoit dit que Sarde la cité seroit prinse et ainsi advint. De cestui parle Pline en son second livre ou IIIIxxIe chappitre, où il parle« de terre motu »,dit ainsi:« Anaximandro Milesio phisico, que ferunt Lacedemoniis predississe ut urbem ac tacta custodirent, instrare enim motu terre et cum urbis tota eorum corruit et Taygeti montis magna pars, ad formam puppis eminens, abrupta cladem insuper eam ruyna pressit prohibetur » .
4753. Anaxagoras fut auditeur du predit Anaximander, comme dit saint Augustin ou VIIIe livreDe Civitate Dei, XXXIIIe  chap.. Cestui fut de cler engin et moult speculatif, et futmoult experimenté en astrologie. Et fut celui qui dist, comme recite Aristote enMetheores, libro X o,« quod homo est mensura omnium rerum » .Dist semblablement:« Ex infinita materia que constaret similibus inter se periculis rerum et omnium quibus suis expropriis singulle fient, sed animo faciente divino » .Et de cestui parle Pline en son LXe chappitre, qui est de lapidibus celo cadentibus, dicens:« Celebrant Greci Anaxagorem Clazomemium Olympiadis septuagesima octava 2o anno predicisse, celestium litterarum sciencia, quibus diebus saxum casurum esset e Sole, id que factum interdiu in Thracia parte ad Egos flumine, quod eciam nunc lapis ostenditur magnitudine vehiculi, colore commete quoque illis noctibus flagrante » .
Ascanyus, filz Eneas, fut environ ce temps de moult subtil engin et très speculatif en la science des estoilles. Cestui ot ung vaillant homme nez de Troye comme lui, lequel conduisoit les afferes de son pere au partir de Troye et par lui et, par les bonnes ellections qu'il lui donna, conquesta il Turnus et sa terre en Itallie, et, ce veu, par Astanyas qui lui succeda, le tint moult cher et le nommoit Polydomor et estoit prebtre en leur loy. Cestui prenostica de la cité de Palence et du mont Palatin, comme elles seroient closes et que ou temps advenir y seroient de puissantes armes faictes, etc.
Echilus, homme très cler et pur astrologien fut ence temps, duquel raconte Valere en son IXe livre comme cestui Echilius eust veu par la revolucion sur sa nativité qu'il avoit à mourir de cop de perre ou semblable, tombant d'en hault, lui adonc residant en Scicille, yssit de la cité et voulut habiter juxte une praerie le lez de l'eaue, loing de toute habitacion, advint que une aigle ou autre oysel print à la rive de l'eaue une conche, comme une grosse wistre ou tortue, et, pour la casser, monta hault en l'air et vit la teste d'icelui Achilus, calve, depillée et luisant et, cuidant que ce fust quelque roche, la laissa cheoir et lui rompit la teste et ainsi mourut.
Sollon, grant phillosophe en Athenes, florit en ce temps pour la science des estoilles. Cestui fut de moult subtil engin et composa plusieurs divers instrumens par la science de geometrie et perspective; pour la science de astrologie il ne se treuve qu'il aye riens escript, fors que Mabolius, grant cyrurgien de Judée, dit qu'il a escript sur les conjunctions. Cestui merita aver la table du Soleil, dont dessus est faicte mencion et de laquelle parle saint Jerosme ou prologue surGenese.
Polidor fut en ce temps moult aprecié en Jherusalem. Cestui predist la captivité des Juifz sur la signifficacion de la conjunction qui fut en la triplicité de l'air, ou signe de Gemini, et signa l'abcision du resne d'Israël et, en l'an de la revolucion d'icelle, elle parvint en triplicité de feu, c'est assavoir ou signe de Aries, qui est signe de bataille, et lors aparut Salmanasar, roy de Syrye, qui fist icelle captivité des Juifz.
Romulus, premier roy et fondateur de la cité de Romme, fut environ ce temps, très erudicq en philosophie, et fut ung des premiers qui traicta du compost; fut très bon astrologien. Il fist le kalendrier duquel nous usons. Il partit l'an en dix mois et le fist commancer en mars pour l'onneur de son dieu Mars et pour ce qu'il disoit femme porter IX mois et se delivrer au Xe, le second mois nomma avril, le IIIe may pour l'onneur des senateurs qu'il institua,« unde dicitur maius a majoribus »,le IIIIe juing pour les jeunes hommes qui maintenoient la guerre« a junioribus »,le Ve nomma Quincius, auquel puis Julles Cesar mist son nom, l'autre aost pour la victoire que ot Auguste Cesar d'Anthone et de Cleopatre.
Chillon de Lacedemone florit en ce temps, grant philozophe et astrologien, lequel fut, au moïen de ce, stippendié grandement des Rommains. Cestui trouva par la science d'astrologie plusieurs choses occultes en terre et, entre icelles, ung livre fort antique, parlant de la science et jugemens de astrologie, lequel livre fut cause de le advertir de plusieurs secretz, et par icelui il prenostica et predist la terrible rumeur, qui fut en la terre des Romains et de Babillonie et les vehementes maladies, qui furent en plusieurs lieux, la paucité du froment et l'oppression de plusieurs par captivité, la multiplicacion des pirratres de mer et insidiateurs des voyes publiques et la doubte qui pourroit tumber ou cueur d'un roy d'Orient pour la crainte de ses ennemis, lesquelles choses furent veriffiées l'une après l'autre, qui moult le esmerveilla.
Peryander, roy de Corinthe, à merveilles reputé sage dupeuple en la science des estoilles, fut en ce temps, lequel eut plusieurs disciples et, entre les autres, eut Egelius de Sabie, qui puis fut l'un des grans de Romme, tenu en conseilh. Cestui Periader composa aucunes tables et les quatre canons sur icelles, qui encores sont en usage, intitullées verraces et s'entremist de juger des nativitez et en fist jugemens merveilleux sur les enfans et sur les plus grans des plus grans de Romme, jugea aussi sur les grandes conjunctions et sur les eclipses.
Millo Crothoniensis fut en ce temps. Autres dient que ce fut ou temps de Tarquinus Priscus, comme narre Solyn. Cestui fut, pour son temps, qui raporta la couronne et l'honneur de la feste du mont Olympus, tant par bonne ellection, par lui prinse selon le cours des estoilles, que aussi par sa propre vertu et force, car lui seul porta un boeuf tout vif sur ses espaulles l'espace d'une stade, qui contient cent XXV pas et chacun pas V piez et chacun pié IIII palmes et chacune palme IIII doiz de main commune, et, quant fut hault en la montaigne devant le peuple, l'occist de sa main nue, sans baston, et tost se mist à icelui detrencher et fere cuire et le mengea tout, tout seul, en icelui mesmes jour; finablement il demoura victorieus en ce lieu. De cestui raconte Macor qu'il avoit une perre dicte alectoire qui se treuve ou ventre d'un coq, qui y fist beaucop.
Arion Lesbius, très famillier du predit roy de Corinthe. Cestui fut très cler astrologien; touteffois ils preveut mal à son cas comme plusieurs font. C'est comme, à tout grandequantité de pecune, peu acompaigné se mist en mer en la main des piractes, qui pour icelle avoir le gecterent dedens. Advint que ung dauphin le chargea sur son dox et le porta au roy Arion de Corinthe, racomptant la merveille que nul n'avoit jamais oye ne veue, et se trouverent, quant et lui, ceulx qui dedans la mer gecté l'avoient.
Heraclides, medicin et astrologien, fut, selon aucuns, en ce temps soubz Yrenée, roy et escripvit sur les jugemens de astrologie, et fut tenu en son temps souverain astrologien et grant investigateur de toutes sciences. Fut lui qui trouva en Egipte le figuier duquel le bois va au fons de l'eaue; touteffoiz s'il trempe longtemps en l'eau, il vient au dessus.
Byas, grant philozophe et astrologien, moult renommé en ce temps pour la science des estoilles, lequel predist et prenostica sur aucune revolucion de an et concorda aucunement aux dis de Sophonias, le prophete, touchant la destruction de Jherusalem et fonda son jugement, comme dient aucuns Hebrieux, sur les grans orbes et sur une conjunction grande, qui fut en ce temps. Cestui Byas fut moult aprecié en Romme. Il escripvit deux mil vers de singuliere doctrine et fist aucunes epistres aux Hebrieux. Il eut trois disciples, Calixte le Grecq, Joanique et Eptyne, qui puis furent grans astrologiens en leur temps.
Methalica, ainsi nommé, fut environ ce temps, selon aucuns. Cestui fut pur astrologien et travailla tout son tempsaprès les jugemens particuliers. Cestui presenta au roy de Perse une perre precieuse appellée selenites, laquelle croist par sa proprieté en la Lune croissant et descroist, la Lune descroissant. Cestui fut grant investigateur de choses naturelles et perquis les natures des herbes et des perres precieuses et escripvit aussi les natures des corps celestes et en medicine. Pour ce est il allegué en aucuns passages.
4543. Cleobulus, le plus renommé et plus aprecié pour grant philozophe, medicin et astrologien, fut en ce temps. Cestui fut extraict du sang de la prophete Sibille de Samye, predist à merveilles precizement la mort d'un roy en Occident et la grande effusion du sang sacerdotal et aussi la grande mortalité secheresse, faulte de pluie et l'interfection des Romains et rebelion de leur subgetz en Occident. Cestui escripvit ung livreDe Enygmatibusen trois mille vers et ung traicté sur les nativitez.
Josyas, le prudent et sage roy d'Israel, regna en ce temps lequel à soy bien gouverner, se aida moult de la science des estoilles et en icelle enseigna Nynus le Quart de ce nom et Asclepias, ses plus familliers, et leur predist à merveilles juste l'infortune et servitute des Ebrieux et s'accorda en ce et en plusieurs autres choses avecque Sophonias et avecque Olda la prophete, par especial touchant les terribles playes, dont le peuple fut pugny pour sa durté. Cestui Josyas eut tousjours avecque lui les plus expers astrologiens qu'il peut sçavoir ne trouver et fut à merveilles ententif à enquerir la proffondité des influences.
Symonides le Second, Grecq, lequel se delecta entierement en philozophie et en la theorique et speculative des estoilles en ce temps, en maniere que nul de son temps ne fut plus estimé, ne plus apprecié sçavoir, et trouva moïen de recouvrer les livres du grand Menesserab qui fist tant de jugemens en Syrie, au moïen desquieux semblablement se mist à la pratique et experience de jugemens et en fist choses moult estimées du commun et aussi des grans. Fut aussi souverain medicin.
Pherecides de Syrie, très egrege philozophe, florit en ce temps en toutes sciences, par especial en la science de astrologie, et eut plusieurs disciples et, entre autres, eut Lambors, Nyson et Pithagoras. Cestui en escripvit de la nativité des dieux et sur geometrie et musique et sur l'art de rethorique.
4597. Epemenides Cretensis, grant philozophe, florit à Athenes. Plusieurs racontent qu'il fut très speculatif ès corps celestes et tellement que par le vouloir Dieu se y endormit L ans et ne cuidoit avoir fait que sommeiller et en escripvit plusieurs volumes et, comme raconte Laercius, vesquit 129 ans.
Pandelphus de Samarie fut environ ce temps, grant et renommé philosophe pour son jeune aage. Cestui fut prins à la prinse de Samarie et pour sa sapience mené au prince Salmanazar comme captif, avecques innumerable nombre de peuple et trouva l'on en ses livres comme il avait predicte la prinse de Samarie et l'orible captivité, voire eternelle, en ceste lumiere reclus entre les mons de Caspie, entre les Persiens et les Medians, où furent d'icellui peuple dix lignées enfermées sur ung fleuve qui s'appelle Cosam, par le tribunal dudict Salmanazar, qui de ce fut esmerveillé et le ot en grande estyme et apreciacion.
4590. Myson Cheneus, homme cler et insigne, speculatif en la science des estoilles et philozophie, après qu'il eut esté moult aprecié à Athenes, s'en alla habiter ès desers solitaires, pour mieulx vaquer à l'estude des corps celestes , et moult y escripvit, selon aucuns.
Nichouen, roy très sage en ce temps et renommé pour la science des estoilles, monstra bien au roy Diocles et à Josias que les estoilles avoient, par la divine vertu, puissance. Car comme Diocles occupast le regne d'Assirye et le vouloit aler combatre, pria Josias, filz Amon, qu'il lui donast congié passer par sa terre, qui ne voulut, pourquoy lui, acompagné du roy Adromon Nichouen, vint contre lui ou champ de Magedo, mais, comme Josias changoit de cheval, fut tué d'une fleche et, par ce, les Ebrieux desconfiz. Dolent en fut Jeremie; pour ce fist il le livre desLamentacions.
4590. Pithagoras, homme moult renomé en son temps,lequel sceut de geometrie, de arismetique et de astrologie à souffisance, et fut le premier qui bailla aux Grecz les mesures et poix. Cestui ayma la science de astrologie et fut moult speculatif en icelle, et ne se reputoit riens sçavoir. Il traicta sur les nativitez, comme dient aucuns, et eut plusieurs disciples et predist plusieurs choses dont grandes envies furent consitées sur lui. Cestui composa aucuns instrumens pour trouver les ascendens des nativitez qui encores sont, mais non gueres par deçà en usage. De cestui recite Pline en son premier livre ou XXIe chappitre:« Pithagoras vero, vir sagacis animi, a Terra ad Lunam CXXVIm stadiorum esse collegit, ad Solem ab ea duplum, inde ad XII signa triplicatum, in qua sentencia Galus Sulpicius noster fuit » .
Cy finist la quarte partie des hommes clers astrologiens trouvez ou quart aage et commence la quinte à Nabusgodenosor et finera à Jhesu Crist.
En ceste quarte d'aage, faisant ma serche etmon discours en divers volumes grecz, latins et ebrieux, siryaques et caldeïqs, ay trouvé plusieurs clers hommes, mais, pour ce que je n'ay trouvé bonnement le temps qu'ilz ont esté et aussi de leurs lieux, au moins de plusieurs, je les ay voulu icy mectre en tourbe, car ilz ont esté astrologiens purement, et premierementAremydoro, Alexandro, Anciochense, Agora Scocrito, Atracino, Aristocreonte, Aristophane, Androcione qui de astrix et agricultura scripsit, Aristando qui deportentur, Appolodoro qui de astrix et bestiix vennenatis, Archichio, Anthonio Castore, Atralo, Arquimedoro, Assaruba, Appyon Germanicus quem Tiberius Cesar, cymbalum mundi vocabat, Byone, Biochrea, Botrio, Butuense, Cassimandro, Critodemo,Cresia, Caraceno, Curione patre, Capitone, Calimacho, Cepidoro, C. Basso, duce nobilissimo, Colophonio, Cor. Emilio,Cassio Hemina primer vint à Romme après qu'elle fut conduit VcXXXV ans,Calvino, Cleophanto, Cratena,CornelioBocho, C. Tessia, Calistato, Diodoro priemuo, Domicio Calvino, Dorotheo, Democle, Dyageza, Dorsene, Damyone, Dalione, Dyocio Jolla, Dyonysio, Doro, Dionisius Philadelpho missus institoris gentes reffert sicut Alexandri Magni comitis sed ibi habere XV milia oppidorum, ibi esse novam Indiam que treciam partem esse terrarum omnium multitudinem gencium numerum probabilli sane racione, Evagene, Exenophanes, Erastotenes, Fenestrela, Gidius Cresias, Hiereneo rege, Heraclide medico et optimo astrologo, Heraclide Tarentino, Hapalo, Heliodoro qui de anathema scripsit Athenis, Icassida medico, Juba Ptholomei rege vel primus imperator, Licio, Latero, Mella,Menechmo, Masia Macedone, Metalica qui de astrix et medicina scripsit, Mnasia, Neopreso, Nycerato, Opsenide, Ori Nirandro, Pithea, Philenide, Proculo, Phyno, Pelope, Praxite, Pinachiron, Tarentino, Theomene, Tasio, Vitanis Gracino, Vulpio, Xemade.
4616. S'ensuit la quinte partie des hommes clers astrologiens trouvés ou cinquieme aage, commençant à Nabusgodenozor et finissant à Nostre Sainieur Jhesu Crist.
Nabusgodonozor fut en ce temps appellé Main forte, pour ce qu'il fut incité de Dieu pour abaisser l'orgueil des Juifz en Babillonie, dont il tenoit le resne. Cestui, sur toutes choses, ayma et se servit de la science des estoilles et eut avecque lui les plus expers en icelle science qu'il peut trouver par toutes terres, au moïen de laquelle il fut très victorieux en toutes ses entreprinses et de ses forfaiz fist penitance, telle et si austere, que plusieurs esperent de son salut. En son temps fut doublement predite la destruction de la cité, laquelle estoit pour lors la plus riche et la plus forte du monde et où plus habitoient de sages et où plus avoit de livres de toutes sciences, et aucuns Ebrieux ont voulu estimer qu'il fut brullé à la prinse de Babilloine plus de VIc mil volumes de livres, pourquoy est bien à penser que dudit temps et auparavant avoient esté plusieurs gens en toutes sciences, actendu la grandedilligence des escriptures dont la memoire par ceste maniere et choses semblables a esté adnichillée et perdue avecque leurs euvres. Pour ce n'est de merveille si peu se en treuve. Cestui fonda la cité de Nichomedie selon la science de astrologie, après conquesta Egipte jusques au fleuve Eufrate, puis vint en Jherusalem et le mist en desolacion, print les precieux vaisseaux ou Temple et puis le fist abatre et mourir tout le peuple, ainsi que Jeremie l'avoit dit. Il fist aussi prandre et tuer Joachin et le corps trayner aux champs, affin que les chiens le mengeassent. Puis fist roy de Judée le filz dudit Joachin, nommé Joathan, mais, à trois mois de là, il se doubta et le mena avecques sa mere en Babillone. Peu de temps après par Nabusardam, son marechal, environ mynuit, fist prandre Jherusalem, où il y avoit eu si grande famine que les meres y avoient mengé leurs enfans, et fut prins Sedechias en fuite ès desers de Jerico et fut admené, et lui sa feme et tout son sang, et les prebtres fist occire, synon Josedeph à qui il fist pardon, puis fist crever les yeux à Sedechyas et le fist mener en Babillone et laissa paisible Jeremie et Baruch, son notere.En cetendroit, selon Josephus, faillit le regne des Ebrieux, le XVIIIe an du regne Nabugodonosor, en la XLIIe Olympiade, IIIIcXLII ans après que le Temple avoit esté fait de Salomon, mil XLII ans, VI mois et dix jours après l'issue d'Egipte, mil IXcLVII ans, VI mois, XI jours après le deluge, IIIImVIcXIII ans, VI mois et dix jours après ce que Adam ot esté creé.
Omelion le Grecq, grant astrologien, fut en ce temps, lequel predist la venue du roy de Babilone et destruction de toute Egipte, et assigna icelle durée par XL ans. Bien dist que après seroient delivrez de leur captivité et que le resne de Nabugodonosor et ses filz ne povoit durer que 70 ans et que le regne viendroit aux Perses et Medes pour LIIII ans, qui furent XX ans avant la redifficacion de Jherusalem.
4634. Servius Tullius, duquel les louenges les historiographes font si expresse mencion pour la science des estoilles et pour ses especialles vertuz, fist moult de choses dignes de memoireet, entre aucuns, adjouxta trois montaignes en Romme. Cestui, selon aucuns, prenostica la douloureuse et admirable destruction de Babilloine, de laquelle choses incredibles sont escriptes. Cestui prenostica l'an IIc de la Ve aage la grande esclipse du Soleil, laquelle semblablement avoit esté congneue par Talles Millesius.
4638. Anaximander, vel Anaximenes Millesius, après icelle destruction fut et vint en fleur en ce temps, lequel fut grant philosophe et astrologien, comme recite Eusebe, et descripvit la mer et la terre et fut l'un de ceulx qui composa l'espere materielle et qui trouva les instrumens et premieres orloges pour trouver au juste les oroscopes. Pour ce Pline en son second livre le descript expert astrologien. Eut ungdisciple nommé Anaximenom dont escript Laërcius, et soit noté qu'il fut encore ung autre de ce mesme nom, qui fut grant philosophe, phisicien et astrologien, qui traicta des corps celestes et morut à la prinse de Sarde et fut maistre de Esoppet, comme aucuns dient. Cestui predist sur la conjuction qui fut en la triplicité du feu, c'est assavoir ou XIXe degré du Lion, l'an 4643, le 13e jour, et bailla la premiere introduction aux Lacedemoniens de composer les orloges.
Anaximandro, duquel parle Pline au chappitre IIIIxxI « de motu terre »,fut environ ce temps excellant astrologien et fist plusieurs belles predicions et mesmement aux Lacedemoniens dist qu'ilz gardassent leur ville au tremblement de terre, quoy fere furent negligens; pour ce elle corrua au temps qu'il avoit dit. Cestui fut de Milesie.
4652. Zenophanes Conophonus, philozophe, jassoit ce que l'on ignore où il et soubz qui il peut en avoir esté acquis sa science, comme il feust bany LXV ans de sa patrie, touttefois l'experience l'a rendu souverain clerc et puis homme de grande magnifficence et fut en son temps moult erudicq en la science des estoilleset, pour ce, amé des roys et autres princes, et escripvit contre Omere et Esiode.
Ysmahel de Maphat, Juif, fut en ce temps de ligne royal, c'est assavoir du roy Sedechias, moult souverain et de grande specullacion en la science des estoilles. Cestui, congnoissant la destruction qui se feroit en Jesusalem, de bonne heure yssit de la cité. Cestui, avecques sa science, fut robuste et vaillant et occist septante hommes qui venoient devers Godelias, qui estoit commis à recever le tribu sur les Juifz et tua aussi de sa main icelui Godelias, dont le peuple fut moult espaventé.
Pindarus à Thebes, duquel parle Eusebe. Cestui fut prince moult renommé pour la science des estoilles. Les Hebrieux dient que lui et Phasia et Praxagora, souverains astrologiens, exposerent le songe du roy Astiages, qui une nuyt songea que du corps de Genitoze, sa fille, yssoit une vigne, qui toute la partie d'Asie emplissoit. Leur exposicion fut telle que de Genitose ystroit ung filz, qui tiendroit toute Asie et le chasseroit de son royaume, par quoy il maria Genitose, sa fille, à ung simple homme et rompit l'aliance qu'il avoit à Daires, mais ce n'y valut, car leur exposicion fut vraye.
Heracleus Cerebrosus, le grant philosophe et astrologien,escripvant en ce temps livres en moult hault stille et comme il fust requis par ses disciples qu'il proferast quelque notable, sans parler donna entendre que les choses inferiores comme les superiores estoient en continuel mouvement.
4684. Pantheriis en ce temps fut famillier de Cyrus, qui tant de victoires eut en son temps. Cestui prenostica audit Cirye que par la collere d'une femme seroit saoulé de sang humain, ce que advint. Car la royne Tamiris le print en bataille où furent tuez IIm de ses hommes, du sang desquelx elle fist emplir ung vaissel et lui fist coupper la teste et gecter en icellui, disant:« Saoule toy du sang humain duquel tu as eu si grant soif et desir de le espandre ».
Epicarmo et Solente Licio furent environ ce temps moult prouchains du roy Cirus, par avant nommé Sparticus. Cestui Epicarmo fut cause que icelui Cyrus translata la monarchie du monde au regne de Perse et qu'il vint contre Balthasar en Babillone. Cestui fut souverain astrologien et, pour ce, le tenoit Cyrus jouxte sa personne, mais pendant que icelui Cirus fist departir en IIIcLX fossez plaz le fleuve de Ganges qui passoit en Babillone, il mourut et fut son disciple Solenti Licio mis en son lieu et fut medicin et astrologien de Cyrus.
Xerces, grant philozophe et astrologien, fut en ce temps, lequel, comme aucuns dient, fut très expert en la science des estoilles et, en autres choses, predist l'infortune des Juifz. Cestui fut stippendié d'un grant prince, tirant et mal condicionné, et, voyant qu'il ne le povoit corriger par nulle discipline, ne retirer par nul enseignement de ses mauvaises inclinacions, à ceste cause, pour exemple familliere, il lui composa le jeu des eschetz, qui est de grande consideracion et dure jusqu'à present.
Phalles, conseiller de Romme, moult aprecié pour sa science des estoilles, et aussi pour sa vaillance, fut envoyay par Tullius pour apaiser les sedicions qui estoient entre les Romains et les seigneurs d'Asie contre le roy de Perse et autres; lui arrivé, combatirent lui et Cirus et par armes conquist Cyrus et le print prisonnier, mais, pour ce qu'il s'entremectoit et amoit la science des estoilles, ot pitié de lui et le delivra par certain appointement et ainsi fut cessée celle guerre.
4713. Pitagoras le Second, culteur d'un vray Dieu, lequel fut moult expert en la science des estoilles et composa sur icelle plusieurs tables et instrumens, tant du moïen mouvement de la Lune que des autres planetes, et traicta sur les interrogacions et ellections. Cestui Pitagoras fut moult bon et devost et adreça plusieurs à la congnoissance d'un vray Dieu au moïen de ses prenosticacions et garda autres de estre ydollatres, qui fait moult à louer. Il fut natif de Samus, comme dit Justin et, pour acquerir science, ala en divers lieux, comme par toute Egipte, en Babillone, puis retourna en Crethe, puis en Lacedemone,pour sçaver de astrologie et des loix de Moïse et de Ligurgue. Cestui fut inventeur du nom de philosophe et de l'art de arismetique.
Sibille Amalthée fut environ ce temps, très experte en tous les sept ars liberaux et de ses sciences escripvit IX volumes à Tarquin, le roy des Romains, entre lesquieux en avoit ung des corps celestes, sur lequel l'on dit Albumazar avoir ampliffié le sien. Ceste sibille eut et enseigna plusieurs disciples et, entre les autres, Thyotes et Marus, qui puis furent gransastrologiens, comme recite Sardos, prestre des Ebrieux. 4714. Melciades fut en ce temps, moult renommé pour la science des estoilles et, par especial, pour une euvre chevallereuse qu'il fist à l'aide de astrologie, car en bataille il fist reculler le puissant roy Xerxes jusques en ses navires et occist IIc mil de ses gens, avecques ung petit nombre de Atheniens qu'il conduisoit.
Balmades de Egipte fut en ce temps, grant medicin et astrologien. Cestui donna l'ellection pour fere la seconde Babilloine, qui est en Egipte au roy Cambises, duquel il fut moult aprecié en ce temps pour l'experience qu'il avoit en la science des estoilles. Aucuns dient qu'il fut aussi cause et donna conseilh que le roy Cambises fist escorcher le faulx juge, sur la peau duquel il famist asseoir son filz en la chaise dejustice ad ce qu'il advisast à sentencier droit. Pleust à Dieu qu'il vesquist et seigneuriast sur aucuns de Parlement! Dano et Phisos furent en ce temps, qui avoient esté disciples de Pitagoras et furent chacun en leurs lieux moult apreciez pour la science des estoilles. Cestui Dano fut moult aprecié de Darius, qui fut l'un des VII mages.
4714. Leonide, duc de Spartane, fut en ce temps en fleur, lequel toute sa vie ayma et se delecta en la science des estoilles et eut avecque lui les plus souverains astrologiens qu'il peut trouver en son temps, et, entre autres, en eut deux souffisans, l'unnommé Marcus Flexus et l'autre Felicius, par le conseilh desquieux, donné selon la disposicion des estoilles, osa bien obvier au puissant roy Xerxes, quant il presuma par force entrer en Grece, après ce qu'il eut brullée ceste noble mere des ars et des cités, Athenes, et fait le degast de VII à VIIIc mil volumes de livres, illecques trouvés, tant de astrologie que des autres ars liberaulx, lequel duc, par bonne ellection, à petit nombre de gens, comme de IIIIm hommes, rompit l'ost d'icelui Xerses, qui avoit LXX mil hommes, incredible puissance, et là, ledict Xerses fut navré de deux playes et mis en fuite. L'on dit cestui Leonide estre descendu de Herculles le Fort, et encores l'aferme Herodotus ou VIIe livre de sesHistoires.
Munyo Ruffo fut environ ce temps au jeune Xerxes et du peuple moult aprecié. Cestui Myno fut très subtil astrologien et beau personnage et ot don de langue. à ceste cause il fut envoyay par icelui Xerxes amasser gens et navires, pour venger la honte que les Grecs avoient faicte à son pere et, quant tout fut ensemble, en mer se trouva IIIm nefz et XIIc gallées, et en terre des subjectz dudict Xerxes VIIc mil hommes et des terres voysines IIIc mil hommes, mais celui grant exercite ne servit de gueres, car Xerxes, qui jeune estoit, ne voulut croire conseil.
4729.Themistodes, très vertueux duc d'Athenes, fut très expert en la science des estoilles et très subtil philozophe, lequel d'autre costé, avecques cent navires en suppedita XIIc et six toutes puissantes, de la suite dudict Xerses, ainsi que recite Plutarque. Cestui fut prudent et liberal, predist à ses gens choses merveilleuses, touchant les infortunes advenir audit Xerses, qui occupoit presque toute la mer et la terre, lequel il vainquit moult glorieusement, et par ce fut renommé par tout le monde icelui Themistocles, pour l'exploit de sa science de astrologie.
4742. Menados le Grecq, notable philosophe et astrologien, fut en ce temps moult aprecié du roy Xerxes, fils de Daire, auquel il prenostiqua sur sa nativité les infortunes qui lui advindrent, car, en peu de temps, il perdit, comme dit Vincent l'Istorial« decies novies centena milia virorum »;predist aussi l'orible famine qui fut à Romme de son temps.
Marachus, roy deLacedemone, fut environ ce tempssage et de louable conseil et bon praticien en la science de astrologie et bien affin du roy Xerxes. Quant il sceut le merveilleux nombre de gens que avoit Xerxes, voyant qu'il ne vouloit croire de plusieurs choses Munyo Rufo, son astrologien et grant conseiller, ne aussi ses capitaines, et que ainsi vouloit guerroyer les Grecs qui avoient de leur costé de souverains astrologiens, cestui Marachus ayma mieulx aider aux Grecz, qui estoient petit nombre, que estre du costé Xerxes, et le dist franchement à Xerxes que si grant ost estoit perilleux à conduire, car sa flote sur mer tenoit bien six lieues. Finablement Leonidas, prince des Grecz, à tout VIc chevaliers, en jour de bonne ellection, rua sur l'ost de Xerxes et trois jours et trois nuiz tant combatit qu'il mist en fuite Xerxes et occist de ses gens bien VIc mil hommes, puis le rencontra Themistocles, qui le mist derechef en fuite, tant que en la chasse, que par les destroiz, pour passer de Bosforus en Frige, perdist tant de ses gens qu'il se trouva quasi seul et sans serviteurs. Veez là comme sa grande presumpcion fut abatue.
4750. Democrites florit environ ce temps, selon aucuns, lequel fut homme de merveilleuse consideracion et grant philosophe, comme recite Eusebe et Herodote en son VIe livre, qui en son jeune aage volut oyr aucuns magiciens caldoyens, après s'appliqua de tout à aprendre theologie et astrologie et fut en Caldée et à Athenes, où il oyt Socrates, et là escripvit divers volumes en plusieurs sciences, puis voulut faire deux choses pour plus habonder en sapience, l'une descendre de richesseà pouvreté, pour avoir son entendement moins travaillié ès mondanités, l'autre il se creva les yeulx en ung sien jardin pour plus parfondement contempler les faiz de nature qu'il avoit veuz. De cestui Democrites, Cicero et Laërcius escripvent assez. Il composa deux livres de la science des estoilles, l'un des influences et l'autre des interrogacions, vesquit cent neuf ans. Ont esté six de ce nom, dont il fut le premier. Il predist la susdite merveilleuse victoire de Leonide, dont il fut moult estimé.
Appolo Melo fut en ce temps, selon aucuns, moult aprecié pour sa science. Cestui escripvit des astres et perquist les estoilles soubz lesquelles disoit naistre les herbes odorifferantes et en escripvit assez compendieusement.
4753. Anaxagoras fut en ce temps, lequel fut grant philosophe et astrologien, duquel Valere recite les vertus en son VIIIe livre. Cestui escripvit et traicta le livre de ses experiences du cours du ciel et de la nature et forme des ymages et corps celestes, plus amplement que autre n'avoit fait, et, pour aprandre science, voulut aller en diverses terres et veoir diverses gens. Ce fut lui qui dist avoir esté fait pour contempler le Soleil, la Lune et le ciel et cestuiescripvit des mouvemens celestes« scilicet de motu celi, de cursu syderum et de natura rerum »,et après son aage LXXII, pour ce que ceulx de Athenes adoroient le Soleil et il leur dist que c'estoit perre ignite, à causede quoy ses ennemis le firent incarcerer et mourir par venin. Cestui fut moult expert ès jugemens particuliers et de cestui dit Pline en son premier livre ou LXe chappitre, parlant des perres qui tumbent du ciel:« Celebrant Greci Anaxagorem Clazomemium olympiadis septuagesima octava 2o anno predicisse, celestium litterarum sciencia, quibus diebus saxum casurum esset e Sole, idque factum interdiu in Thracia parte ad Egos flumine, qui eciam nunc lapis ostenditur magnitudine vehiculi, colore commete quoque illis noctibus flagrante » .Cestui fut auditeur de Anaximander, comme dit saint Augustin ou XXVIIIe livreDe Civitate Dei,33o capitulo. Ce fut celui qui dist, comme recite Aristote enMetheores,libro X o,« quod homo est mensura omnium rerum » .Dist semblablement:« Ex infinita materia que constaret similibus inter se periculis rerum et omnium quibus suis ex poropriis singulle fierent, sed animo faciente divino » .
Archelaus, successeur dudit Anaxagoras, que aucuns dient qui fut puis maistre de Socrates.
Herodotus le Grecq en ce temps fut à preserver devant tous ceulx de Grece; pour ce fut il ou conseil d'Athenes moult aprecié. De lui tractent Pline et Quintillian, mais ilz taisent, que ne font autres, que il fut souverain en la science des estoilles et en escripvit assez curieusement et ont esté plusieurs de ce nom, car l'un fut hystoriagraphe à Romme et l'autre à Messine.
Anthonio Castore fut environ ce temps, disciple de Attalomedico. Cestui fut vaillant astrologien et fut lui qui bailla l'election à Cambises de fonder la neufve Babillone en Egipte.
Prothogoras aussi en ce temps fut des plus excellans d'Athenes, pour l'experience qu'il avoit en la science de astrologie. Cestui dist publiquement qu'il ne sçavoit si les dieux d'Athenes estoient ou non. Pour ce fut il expulsé et, navigant en Siene, rendit l'esprit.
Apyone, gramatico et optimo astrologo, fut en ce temps aussi souverain medicin. Cestui predit la conculcacion de Romme et la grande combustion qui y fut faicte par les Sennois et en furent les murs abatuz.
4759-4761. Empedocles, le très prudent grant philozophe et astrologien, fut celui qui premier dist:« Deus est spera, ejus centrum est ubique, et circonferancia nusquam » .48 Ce fut lui qui predist à Paulle Emylian, consul romain, la subversion de 70 cités qu'il subjuga, moïennant bonne ellection qu'il lui donna, voire en ung jour naturel. Bien avoitespié le ciel disposé, jouxte la nativité d'icelui. Cestui Empedocles predist la combustion piteuse des libraries d'Egipte où furent bruslez IIIIc mil volumes de livres pour ung jour, entre lesquieux en y avoit le plus de la science de astrologie, car tous les plus grans ne vaquoient à autre science que leur avoit enseignée le susdict saint patriarche Abraam. Quelle merveilleuse dilligence les hommes d'icelui temps prenoient pour perpetuer par leurs livres les sciences, quant si grande abondance se en trouvoit en une region, et soit noté que ce sont jà trois grandes et enormes combustions, l'une en Babillone, la seconde en Athenes, la tierce en Egipte où furent consumiz par feu presque XVIIc mil volumes de livres! Certes, l'on fauldroit bien en trouver , à Rome et à Paris, escripz à la main cent mil volumes, où doit estre la fleur d'estude des chrestiens.
Boene, medico et astrologo, fut environ ce temps, très sage et subtil instigateur du cours celeste; cestui fut maistre de Ptholomeo Lago. Cestui fut qui dist, quant il vit le gouvernement des consulles romains:« Mutavit Roma principatum sed non evasit tyrannidem »et predist la famine et la peste.
4772. Socrates, le philozophe de Athenes, florit en cetemps, mirouer de philozophie, de science, de pacience et de vertu, de qui escript Cicero« quod philozophiam evocavit e celis » .Cestui fut maistre de Platon, de Parmenides et de Joaas ausquelz il monstra d'astronomie. Icelui Socrates congneut par science naturelle qu'il estoit ung Dieu et non plusieurs. Cestui fut disciple...
Neemyus, natif de Jherusalem, fort entendu en la science des estoilles et, pour ce, bien amé de son maistreArthaxarxes, roy de Perse, et aussi de Esdras et de Socrates, fut environ ce temps en grande appreciacion et obtint du roy, son maistre, de reclorre de murs Jherusalem, qui avoit esté razé, et y mena le roy lui mesmes et fist si très bonne dilligence que en deux ans et IIII mois fut close de tours et de muraille, aussi bien que oncques avoit esté, et avoient les ouvriers l'espée à leur costé et portoient les matieres et besongnoient de l'autre. Esdras ot aussi congié de rediffier Jherusalem et le Temple et de y mener les dix lignées que le roy Salmanasar avoit encloses ès mons de Caspie, mais il ne les pot aver, car jamais ne bougeront, mais eut deux lignées qui estoient en Caldée, que Nabugodonosor avoit mises en captivité, qui se montoient mille VIIc hommes. Cestui Esdras reffist les livres de la loy et les mist en vraye substance et trouva maniere nouvelle aux Juifz de escripre et lettres plus nouvelles, prinses selon les estoilles, et ordonna aux Hebrieux escripre de la main dextre, en venant à senestre, car par avant escripvoient alant et venant ainsi que l'on laboure les terres à la charrue.
4774. Euripedes de Romanie fut en ce temps, disciple de Anaxagoras, moult precis calculateur et grant arismeticien. Cestui versa son estude sur les mouvemens et fist tables sur Gayecte et sur autres bonnes cités. Cestui predist du tremblement de terre qui fut en ce temps.
Argius, empereur d'Armenie, lequel se delecta en la science des estoilles et eut avecque lui les plus expers astrologiens qu'il peut trouver en la terre et, entre autres, en eut deux excellans et moult renommés, l'un nommé Mella et l'autre Dellos. Si advint que ung riche homme de son empire craignant la fureur d'icelui empereur, se voulut absenter de la region occultement, si se tira à conseil, pour ce faire, devers ung grant astrologien, nommé Alhaten, disciple de Ranchil, qui lui bailla jour et heure de ellection de soy mectre en ung grant vaisseau d'arain, plain d'eaue, tainte en rouge, au raiz du Soleil, en aucune chambre, devers les fenestres orientalles, la Lune estant soubz les raiz du Soleil et le signifficateur de l'ascendant soubz terre, pour ce qu'il avoit preveu que ledit empereur enquerroit en toutes manieres à ses astrologiens quelle part il seroit allé, ce qui advint. Car au tiers jour furent icellui Mella et Dellos mandés de l'empereur, pour dire où estoit icelui riche homme, lesquieux trouverent, par la subtilité de l'autre astrologien, que icelui riche homme estoit ès parties d'Orient en la Mer Rouge, en vaissel moult fort et moult bien garny, et que par sa subtillité povoit evader la puissance de l'empereur et ne se porroit apprehender. Ainsi se saulva pour celle heure et evita la fureur, qui couroit contre lui alors.
Athabary fut, selon aucuns, environ ce temps souffisant astrologien et sa coustume estoit, chacun an, de prenostiquer sur le pris des choses par la revolucion de l'an, dont il aquist moult grant bruit.
4775. Permenides fut aussi grant philozophe. Aucuns dient qu'il trouva logique en la roche du mont Caucasi, ainsi qu'il estudioit et speculloit aux astres.
Millesius, le phisicien de Samos, duquel parle souvent Aristote. Cestui fut disciple dudit Permenides en la science de astrologie, entre autres comme Mabillans et Jarrix , aussi disciples dudit Millesius, ou de ses disciples, ou tenant sa doctrine.
Zeno Cytheus fut aussi en ce temps, lequel fut avecque Gorgyes, disciple de Empedocles.
4775vel4764. Gorgias Leonimus, duquel parle Valere enson VIIe livre, disant que ce fut le plus sage de son temps, et se exposa à respondre publiquement de toutes sciences et questions; donques failloit il qui fust expert astrologien. Cestui vesquit cent VII ans, sans cesser d'estudier. De cestui parle saint Jerosme, disant:« Cestui nous commande de concorder et lui ne peut concorder à sa femme, ne sa femme à sa chamberiere et sont tous soubz une couverture ».Cestui predist le grant mouvement de terre, qui fut en Cicille et les grans feux evomissans de Monthe Ethna.
Plangio, Chelio et Phania phisicofurent environ ce temps, souverains astrologiens et envoïés par ceulx de Romme ambaxadeurs en Athenes, pour avoir le double des loix que Solon avoit jà pieçà ordonnées, desquelles les Romains avoient nouvelle congnoissance. Si ne leur furent pas accordées de prime face, tant que ceulx d'Athenes feussent informez si les Romains estoient sages assez pour user de leurs lois, si leur fut rapporté qu'ilz estoient de bonne prudence, pourquoy les Atheniens leur envoyerent le double de LII pandetes.
4779. Ypocras, le souverain medicin, fut,environ ce temps, roy de l'isle de Cro, lequel tant se delecta en la science de astrologie, qu'il y fut moult expert et tant que au moyen d'icelle se treuve qu'il recouvra la science et experience de medicine, qui longtemps avoit esté perdue, et monstre bien que astrologie est neccessaire et utille à ung medicin, quant il dit:« In quo opportet ipsum medicum previdere, cujus tanta sit prudencia, admirabilis est nimiumque stupenda, et eciam tenetur cognoscere effectus astrorum, propter alteracionem quam faciunt in corpore humano. Prenosticat in eodem libro egritudines hominum per conjunctiones et dies aspectus Lune cum aliis planetis proveniunt », et in libroDe Aeredicit:« Et res quas dicimus de diversitate aeris sunt in sciencia astrorum », et alibi dicit:« Astrologie non est modica pars sciencie medicine », et in libro suoDe duodecim PortisYpocratis dicit:« Cujus modi medicus est qui astronomiam ignorat; nemo in manus illius se committere debet quia imperfectus est et secus » .Et ailleurs dit:« In Cane et ante Canem moleste sunt farmacie » .Ausquelles parolles monstre bien qu'il fut souverain astrologien et que astrologie est totallement bien requise à medicine. Plusieurs choses se pourroient encore alleguer, que pour cause de breveté se laissent.
4787-4812. Audoxusastrologusfut environ cetemps erudit en astrologie, ainsi que recite Laërcius. Cestui, par un grant entendement, composaaux Grecz leurs derrenieres loyx et ordonnances. Cestui prenostica de la rediffication de Jherusalem. Il escripvit plusieurs traictez en astrologie et geometrie, plains de grande erudicion. Il eut, entre autres, deux disciples, qui puis furent grans astrologiens, c'est assavoir Panclites et Lanyus. De cestui parle Pancronius ainsi:« Hic Audoxus astrologus, qui excelsi montis cucumine consenuit, ut astrorum celique motus deprehenderet » .L'on dit que cestui Audoxus fut celui qui donna l'invencion de fere le theatre merveilleux in Heraclea, lequel est compté entre les sept miracles du monde pour le quint. C'est ung ediffice d'une piece, sculpé en montaigne et roche de marbre de diverses celulles grandes et merveilleuses à sept quarrés, et nul ne peut si secrectement parler à l'environ de icelui, qu'il ne soit oy et sceu ce qu'il veult dire. Cestui parla moult bien de la gueulle d'enfer qui apparut ou milieu de Romme, de laquelle les ellacions faisoient mourir innumerable nombre de peuple. à ceste cause, Marcus Curtius, aymant la chose publique, se voulut exposer pour icelle, sachant que par le moïen d'un homme la grieve playe cesseroit, si se gecta dedans tout armé et cessa la maledicion. De cestui Audoxus parle Pline en son premier livre, ca.  LXIX, où il parle« de navigacione maris et fluminum »:« Eudoxum quendam sua etate, cum Lathirum regem fugeret, Arabico sinu egressum Gades usque parvectum etc. »Ainsi apert qu'il fut en plusieurs regions.
4818. Euclidez fut en ce temps maistre de Platon et resida à Megere où Platon le ala trouver. Cestui fut expert astrologien, par especial en la theorique des planetes. Aucuns dient que il aperceut le venin duquel Daire fut occiz et fut à diviser les exercites d'icelui Daire. En la premiere partie nombra VIc mille hommes, au second ordre XXXm de pié et cent mil à cheval, ou tiers IIIIc mil pietons et cent mil à cheval et ou tiers il fut empoisonné.
« Alcibiades Atheniensis cum apud Periclem advumculum artibus liberalibus erudiretur » .Cestui eut à disciple Erupides, qui puis fut souverain astrologien, lequel fut de merveilleuse abstinence, comme dit saint Jerosme en son second livre, qui dit que non seullement de chair cuite se abstenoit, mais aussi de toutes choses, c'est assavoir qu'il ne mengeoit riens cuit.
4784. Yzocrates, de la nacion de Grece, fut en ce temps et fut, selon aucuns, auditeur de Gorgyas et depuis fut precepteur et maistre de plusieurs, comme des enfans de Mardocheus, oncle de Hester, et les introduisit en astrologie. Cestui composa le livre intitulléArdentis Spiritus. Cestui fut aprecié du roy Assuere, après qu'il se fut retiray du roy Artaxerses. Cestui jugea sur la nativité d'icelui Artaxerses qu'il auroit cent XV filz, comme j'ay leu ès livres hebraïques.
4823-4824. Platon, le divin philozophe, vint en fleur en cetemps; monstra bien en ses euvres qu'il estoit grant en toutes sciences et, par especial, en philozophie et en astrologie, comme il appert en sonThimeon. Semblablement Eusebe en dit assez. Dit premierementqu'il s'appliqua à l'art de pourtraicture, puis à poeterie et tragedies, puis se mist à arismetique, à philozophie et au derrenier à astronomie, où il fut très expert. Cestui fut très devost et vertueux et composa plusieurs livres, tant en astrologie, que sur autres sciences. Très longtemps après sa mort fut trouvée une lamine d'or sur son estomac:« Credo in Christum nasciturum de Virgine, passurum pro humano genere, et tercia die resurrecturum »et est celui duquel il est escript:« Plato a sacerdotibus barbare gentis Egipciorum geometrie multiplices numeros, celestium rationum observacione precepit. In Ytaliam quoque egressus est ».De cestui escripvit Seneque en son epistre LXXX ie:« Implevit sive ulla deductione ideo magi astrologi, qui tunc Athenis erant immolaverunt deffuncto, amplioris fuisse sortis quoniam humane rati, quia consumasset numerum, quem novem novies multiplicata componunt » .Et dit Hugo Floranii:« Platoni successit Appuleius et Apuleio Hermes Egipcius, quem Trimegistium vocant » .Et de cestuiparle Aristote ou XXXe chappistre de son epistolle intitulléeSecreta secretorum ad Alexandrum, où il dit:« O rex clementissime... Et per istam viam et inquisicionem cognovit peritissimus doctor noster Plato naturam parcium compositarum ex contrariis qualitatibus et colloribus in sua generacione in comparacione ad res compositas, et per hoc habuit scienciam desideribus formatis. Non adhibeas fidem insipiencium dictis, sicut illi qui dicunt scienciam planetarum ita difficilem, quod nemo poterit ad eam pervenire isti nesciunt qui dicunt ».Et per totum capitulum nota bene et eciam cappitulo LXXIII.
4784. Amalios, le souverain astrologien à Romme, predist la venue des Sennois en France et la captivité de Romme, excepté Capitolium, et les grandes miseres qui advindrent aux Rommains environ ce temps. Et, entre autres, fut cil quand il vit apparoir ou millieu de Romme la gueulle d'enfer, c'est à dire ouvrir la terre de grande distance, de laquelle gueulle yssoit desexollacions si veneneuses, dont plusieurs furent suffoqués à la mort. Pour ce dist il que cellui seroit eureux, qui se adventureroit gecter dedans pour apaiser et sauver tant de popullaire, lors Marcus Curtius, tout armé et monté à cheval se gecta dedans, comme dessus est dit et fut la plage cessée et la terre reclose.
 D. Sillano, Oenoepide furent environ ce temps eslevez pour la science des estoilles, et par les seigneurs de Thebes esleuz avecques autres chevaliers, pour aller devers le roy Epamundian, querir le puisné filz Emuchas en ostage, pour certain argent que son pere avoit emprunté; pourquoy, après la finance payée, s'en retournerent en la cité daraines, où ilz le couronnerent, car samere Erudice avoit fait mourir ses II autres filz pour ce qu'ilz ne volurent coucher avecques elle charnelement. Ceux ici gouvernerent depuis si bien leur jeune roy qu'il conquist plusieurs terres et pour ce que Platon estant n'avoit gueres trespassé et les dessus nommez très enciens, envoya icellui jeune roy nommé Phelippe, querir Aristote, disciple dudit Platon, que le servit et enseigna le surplus de sa vie.
4812. Epicurius Voxax fut environ ce temps, moult aprecié pour la science des estoilles. Cestui trouva invencion et, par son moïen furent instituez à Romme le jeu des enciens, affin de cesser la peste. Autres dient que ce fut Moras, l'expert geometrien, le grant philozophe. Donna aussi cestui Moras l'election de fonder la cité de Milan, et predist les batailles fameuses des Atheniens et leur servitude où ils furent reddigez.
4826. Euclides vint en fleur environ ce temps, selon aucuns. Cestui fut parfait arismetricien, bon geometrien, et grant astrologien. Cestui composa plusieurs livres en icelles sciences et, entre autres, composa ung traictiéDe speraet ung autre des aspectz des planetes. Aucuns dient qu'il fut maistre de Platon et resida à Megere, la cité ou Platon l'ala trouverpour estre instruit en icelles sciences. Cestui Euclides fut moult estymé desprinces et mist grant peine de apaisier le debat et different de l'empire, duquel il avoit predit deux ans devant. Cestui, par sa prudence, paciffia l'ire de plusieurs tirans et persecuteurs de la chose publique. Cestui eut, entre autres, à disciple ung scien nepveu nommé Mabelios, pour lequel il composa plusieurs euvres de astrologie.
4830. Aristippus de Syrie, disciple Socrates, florit en ce temps à Athenes. Cestui fut moult adonné à l'estude et speculacion des corps celestes et en fist de grans et merveilleux jugemens et, entre autres, en fit ung sur Erimaas le philozophe et sur Pangliz, dont l'experience fut certaine, comme racompte Masible.
Polistratus et Ypodides, freres jumeaux, nez en une ventrée, lesquelz furent en leur vivant grans philozophes et souverains astrologiens et firent sur leur nativité moult de jugemens, et, entre autres, icelui Polistratus jugeaque lui et son frere devoient mourir en ung jour et en une heure, ce que advint.
4828. Democedes le medicin, instruit en la science de astrologie par Mordil le philozophe, lequel, comme il fust captif au roy Daire, icelui roy Daire ayant une greve doleance enl'un des piez, où nul medicin ne povoit donner remede, pour la grande experience dudict Democedes fut ventillé au roy et fut envoyé querir, lequel incontinent advisa au cours de la Lune, loing du membre. Aussi à l'umeur peccante vit la disposicion du ciel convenable pour y fere applicacion et le fist, au moïen de laquelle, le roy Daire, qui longtemps avoit esté sans avoir reppox nuyt ne jour, perdit incontinent toute doulleur et fut gary, si le fist defferrer et fut liberé avec grans dons et honneurs.
4833. Zenophon, le insigne philozophe et empereur de l'excercite de Athenes, home très illustre et erudicq en la science des estoilles, en ce temps et auparavant fut disciple de Ysocrates, comme plaist à aucuns. Cestui montra bien par ses faiz, que les ellections de astrologie avoient grande et bonne efficace,car, au moïen d'icelles, il alla et passa des derrenieres fins de Babillone et excecuta ce qu'il entendoit et revint sauf, lui et ses gens. Cestui escripvit XL volumes de livres sur plusieurs sciences et vesquit IIIIxxIX ans et aucuns mois.
Arthemidoro et Arremidoro selon aucuns, furent en ce temps. Cestui Arthemidoro, comme recite Pline en son second livre, escripvit que la terre avoit de tour, c'est assavoir de Inde jusques aux bornes de Hercules où:« Gadibus sacratas, octoginta quinque millia LXVIII millia passuum » .Et autres dient que de iceulx parle Aristote à Alexandre,inSecretta secrettorum, capitulo de justicia, LXVII, où il traicte des nativités d'iceus:« Ei est consideranda genesis in quibusdam quia generatus sepe disponitur iuxta naturam planetarum quisunt in regione sue geneseos. Ei si forte contingat quod genitores geniti doceant ipsum aliquam, natura superior atrahet ipsum ad artem sibi convenientem. Nam simille hinc accidit quibusdam hominibus qui venerunt in quadam ville et hospitati fuerunt apud quemdam textorem cui natus est in illa nocte filius cuius genesin hospites acceperunt et ordinaverunt planetas eius. Fuit ergo huius genesis in Venere et Marte in gradu suo exeunte Gemini cum Libra. Sidera vero contraria et pessima nundum fuerunt orta; occidit ergo eis genesis quod puer erat futurus sapiens, curialis, velocis manus, boni consilii dilligencius a regibus. Exultaverunt ergo hoc celantes a patre. Crevit ergo natus in prosperitate et crediderunt ac visi sunt genitores eius instruere eum artem aliquam de operibus suis, sed ex eo toto nichil potuit exhiis addiscere verberantes autem ipsum et flagellantes gravissime, exposuerunt ipsum voluntati sue. Inclinavit ergo se iuvenis ad homines possidentes disciplinam et acquisivit sciencias et scivit cursus et tempora super celestium et mores et regimina regum. Et ecce Factus est baiulus. Contrarium hic accidit ex mirabilibus operibus et disposicionibus planetarum et naturis eorum, illud quod convenit venit in duobus natis regis Indie facta comparacione ad genesi sed occultum fuit regi. Quando ergo crevit unus puerorum credidit rex eum instruere sciencias misit ergo eum per Indiam et per alias provincias honoriffice sicut decet filius tanti regis. Sed nichil prosuit diligencia primis quia non potuit inclinare animum suum et naturam nisi ad fabrilleartifficium propter quod turbatus est rex valde. Convocavit sapientes omnes sui regni, qui requisti convenerunt omnes in hoc ad que natura pueri deducebat ipsum. Factum est ergo ita et multociens accidit huic simile, sicut est satis cognitum. Noli ergo contempnere parvam staturam etc. »Et ad ce propox, puis XXX ans ença, de bonne sounance, j'ay eu l'ueil à observer les nativités de plusieurs filz et filles et les ay notées, mais j'en voy et ay veu advenir d'iceulx selon la disposicion celeste et semblablement ay trouvé ès livres mon predecesseur, maistre Jehan de Meung, plusieurs nativités de grans personnages qui se sont conduiz ainsi qu'il en avoit au temps de leur nativité prenostiqué. Pour ce la partie des nativités est bien à recommander et à tenir.
Appuleius Affer fut en ce temps, homme de moult grande science, fut disciple de Platon et bien experimenté en la science des estoilles. Cestui eut plusieurs disciples et en diverses sciences et, entre autres, fut precepteur de Porphire et florit longtemps à Athenes, fut celui qui dist:« Animam racionalem quam in celestibus habitare sedibus non dubitabat, non habere supra naturam, nisi Deum qui sicut Sol Lunam illuminat ita et Deus illustrat animam » .Cestui fist le livreDe fato, où il monstre bien que les estoilles ont puissance, mesmement vers la fin, avant que parler des coulleurs variables, où il dit:« Hec sunt stellarum illa decreta que paulo ante pertulimus hic et illustrium virorum illi miserabilles exitus mallorum nocenciumque felices, hic vario cursu vita hominis fortuna semper decernente transigitur » .
4839. Demostenes, duquel parle Eusebe, fut en ce temps moult apprecié et repputé souverain philozophe et, entre les disciples de Platon, cestui retint plus de sa facunde et fut moultgrant orateur, puis se mist aux contemplacions et calcullacionsdes corps celestes et mouvements d'iceux. Cestui contraria par sa science des estoilles moult grandement à Philippe roy de Macedone, et de cestui parle assez Vallere en bons termes.
Chemec, filius Appas,fut environ ce temps, souverain astrologien et le monstra bien, quant il jugea sur la question universalle de son amy Mordeheez qui estoit prisonnier et fist la direction de l'ascendant au degré opposite de Saturne et les autres choses requises parjugea hardiement qui ystroit de prison au chef de deux mois.
4840. Speussipus tint l'estude après Platon, auquel il avoit esté disciple et nepveu, car il estoit filz de sa seur, entre plusieurs. Cestui, sur tous les autres, fut moult ediffié en la science des estoilles. Cestui fut homme chaste et de bonnes meurs et predist plusieurs choses et eut plusieurs disciples et composa plusieurs livres et est recité de Abnelfargam et de Malius en plusieurs lieux, ès nativités. Il eut trois souverains disciples, entre les autres, comme Kalo, Moinus et Dyalecles, tous Rommains, qui puis furent grans au ciecle et chacun d'iceulx, consulz en Romme, au moïen de la science des estoilles.Cestui Calo fut puis maistre de Cynacus le Grecq, qui tant fut renommé pour ses experiences et prenosticacions, comme recite Melciades le Athenien.
Johannes fillii MusitetMuchumet fillii Zahac. Ces deux furent souverains astrologiens en Arabie et tous deux escripvirent sur l'ileg grandes et saines oppinions.
4852. Hermes Trimegistus, le second de ce nom, duquel parle Joseph, fut le plus grant astrologien de son temps. Cestui eultesmerveillable science et predist par la science des estoilles aux Rommains choses estranges, par quoy il fut moult aprecié et tenu cher. Cestui fut disciple de Platon et fut le cinquiesme phillozophe qui se creva les yeulx, pour mieulx sçavoir science par son entendement. Cestui traicta sur toutes les parties de astrologie et sont ses livres en cours et usage et les aucuns imprimez. Fist aussi ung petit traicté intitulléFlores Hermetis, où il y a cent notables de grande substance. Cestui donna tous ses biens et se fist povre pour mieulx vacquer aux sciences et c'est tout le reproche que à present font les calumpniateurs de astrologie de dire qu'il n'en est pas ung riche; à quoy chet responce que cil qui se contente est riche, et certes je voy aussi tost estre à Pasques ung astrologien boncatholique que ung theologien heretique. Cestui prenostica sur la revolucion de l'an de la peste, qui fut du temps Hasdrubal, dont parle Helynandus« dicens hec gesta fuisse temporibus Dari, hoc est belum famosissimum quod fuisse dicitur anno a Tarsis XV o, autem dictum est non propter virtutem Cartaginensium, sed propter mirabile pestis infortunum quod regente universum consumpsit exercitum » .
4856. Aristote, prince des philozophes, fut en ce temps, lequel, comme appert par ses oeuvres, fut grant astrologien et, entre autres choses, il mect assez pour entendre,in libroDe Secretis secretorum,capitulo XXI o, dicens:« Quando homines possunt per astra prescire futura se preparent de neccessariis et alibi dicit » .Mesmement en son livre deMetheores:« Neccesse est hunc mundum contiguum esse lationibus superioribus, ut tota virtus ejus gubernetur » .Cestui Aristotes escripvit environ cent LX volumes de livres, entrelesquieulx en y a cinq qui traictent de la science des estoilles. Entre plusieurs disciples, eut ce très noble et vertueux empereur de tout le monde, Alexandre le Grant de Macedoine, comme il appert assez en son livreDe secretis secretorumoù il dict:« O Alexander, rex clementissime non surgas si fieri possit nec commedas nec bibas nisi per consilium periti in arte astrorum » .Cestui Aristote est souvent allegué ou livre desNeuf Jugeset autres lieux, quasi sur toutes les parties de astrologie.
4857. Nectanabus, duquel l'istoire de Alixandre le Grant fait mencion, fut environ ce temps. Cestui, comme est notoire, fut pur astrologien, et de lui dit Vincent:« Inter Egipti sapientes Nectanabus exceluisse memoratur... Illec ergo amictus veste linea. Astrologum se professus, vim pericie sue fecit ut Olympiades per ymaginem et sompniant etc. Promitit tabulas suas, quas huius pericie docti pinacem nominant auro et ebore varietas et oroscopum VII stellas cum suis spectibus continentem, ubi videbatur Jupiter in aereo lapide, hec estin iacinto, Solin cristallo, Luna in adamante, Mars in ematice, Mercurius in smaragdo, Venus in saphiro, Saturnus in ophite. Oroscopus autem ligdinus erat. Tunc admirans Olympias etc. Deinde perturiente Olympiade, assistebat Nectanabus sciens cursus, et astrorum motus inspectans. Tandam mulier hehemencius ingemissens exegit puerum. Vide Alexandrum » .
 M. Valerio consul, souverain astrologien en ce temps. Cestui de la prinse de Cathine en Sicille aporta à Romme la premiere orloge qui y avoit onques encores esté veue et y adjouxta aucuns choses assez perutilles. Cestui fut, selon aucuns, inventeur de mectre en Romme des elephans. Au moins avant lui n'en y avoit point esté veu, que j'aye trouvé par escript. En ce temps les François des parties de Sens prinrent Romme jusques au Capitol.
Mercurius Trimegistus selon aucuns fut en ce temps souverain astrologien. Cestui, selon aucuns, eut grande auctorité avecque le roy Daire et tenoit l'estat de sa chevalerie qui estoit tripartie. En la premiere avoit icelui Daire VIc mil hommes; en la seconde XXX mil hommes de pié et cent mil à cheval; en la tierce IIIIc mil pietons et cent mil hommes à cheval, et jaçoit qu'il advertist icelui Daire de son infortune, il ne voulut croire et se confioit en sa grande puissance que peu lui valut, car au derrer il fut blecié à mort et ses gens perduz, mors et desconffiz.
Janus d'Esturie, homme de très subtil engin et moult sçavant en la science des estoilles, et à ceste cause moult apreciéà Romme. Cestui fut la guide de Manlius Torquatus en plusieurs de ses batailles, où, au moïen de ses ellections, il prospera partout. Puis fut appellé de Gayus à la bataille de Tuscane, à laquelle furent prins VIIIm prisonniers, au moïen de la bonne ellection qu'il lui bailla par la science de astrologie.
Zenocrates de Calcidoyne, auditeur de Platon. Cestui à difficulté comprint la science des estoilles en ses premiers ans, mais on lit qu'il fut à merveilles memoratif en ses vielx jours. De cestui dit Vallere:« Alexander ad Zenocratem legatos misit » .Cestui eut à disciple Polemonem, qui lui succeda et plusieurs autres.
4857. Menander Comicus, souffisant astrologien, famillier de Jadus, grant prebtre des Juifz et fut celui, comme l'on dit, qui lui donna conseil de aller au devant du roy Allexandre pour plaquer son ire qu'il avoit conceue contre ceulx de Jherusalem, lui monstrant l'influence estre disposée contre eulx s'ilz n'y obvioient, ce qu'il firent et bien leur en fut.
Denias fut environ ce temps autre grant philozophe, medicin et astrologien. Cestui, au moyen de sa science des estoilles et de sa prudence contredist au roy Alixandre. Touteffois, voyant à la prinse de Athenes que les Atheniens vouloient sacriffier à Alixandre, leur dist ces parolles:« Videte ne dum celum custoditis, terram amittatis » .
4858. Pappirus le Romain fut en ce temps, lequelmonstra bien aux maistres des augures de Romme que leur art ne valloit rien, disant soy estre armé de la science de astrologie qui estoit vraye, pour ce que, contre leur incitemens, avoit plusieurs foiz vaincu ses adversaires et ne avoit laissé pour leur dit à prosperer en toutes ses entreprinses, dont il fut moult estymé.
4858. Calistenes, disciple de Aristote et precepteur de Dinocrates et condisciple avecque Alixandre, fut en ce temps moult aprecié pour la science de astrologie et philozophie. Cestui ne doubta la puissance d'Alexandre, ainçois lui remonstra plusieurs choses, voyant qu'il ne se vouloit corriger et, entre autres, en le increpant lui dist:« Si Deus es, benefficia largire mortalibus, non sua eripere debes; si homo, ad quod es semper esse cogita » .Aucuns dient que ce fut Quintus Curcius, le grant phisosophe et bon astrologien.
Dyogenes le très grant et ardu philosophe. Cestui fut erudict en diverses sciences, par especial en astrologie. Cestui, après la veue de la nativité du roy Allexandre, jugea de sa sublymité et toutteffois proposa de lui contrarier lui seul et le fitet ne le peut atirer par argent ou promesses, que icelui Alexandre luy peut fere. De cestui Vallere recite plusieurs vertuz. L'on dit qu'il escripvit les puissances du Soleil et quant Alexandre le vint veoir à Thebes, pour toute demeure le trouva en ung tonel et ne tint pas Diogenes grant compte de lui, pour ce qu'il ne lui chaloit des pompes du monde. Si lui dist Alexandre:« Je m'esbays comme tu ne tiens de moy compte, que suis si eslevé en fortune ».Dyogene respondit:« Je n'ay que fere du serf de ma serve ».« Qu'est-ce à dire?dist Alexandre,veulx tu dire que je suis serf de ta serve? »« Ouy, dist-il, car je suis maistre et dompte convoitise et tu la serfz, pourquoy tu sers celle qui me sert ».Lors Alexandre lui dist:« Demande ce que tu vouldras et tu l'auras ».Diogenes respondit:« Je suis plus riche que toy, car ce que j'ay me souffist et tu veulx toujours conquerre ».Puis lui dist:« Tire toy arriere de ma clarté, car tu me ostes ce que tu ne me sauroies donner, c'est la challeur du Soleil, qui est aussi bien pour moy comme pour toy ».
4859. Marcianus et Anaximenes Epicurus furent en ce temps, moult familiers du roy Alixandre et par l'invencion d'iceulx, comme recitent aucuns livres. Mesmement icelui Marcianus en son VIe livre deGeometriedit:« Porte autem Caspie sunt cautium precisiones, ferreis trabibus obserate, que verno tempore, et serpentibus obcluduntur. »Aucuns dient qu'elles furent choses en certaine forte constellacion. Cestui Marcianus fut commis à nombrer l'exercite du roy Daire, où il trouva cent mil hommes à cheval et IIIIcm hommesde pié. Cestui prenostica l'obscurté et prolongacion de la nuyt, qui contint la pluspart du jour et l'orrible habondance des perres naturelles, qui tumberent des nuées avecques la grosse gresle, qui batirent toute la terre en grande pitié et partie.
Cobares fut environ ce temps ou du temps du roy Assuere, alias Artharxerxes, dont l'istoire Hester fait mencion. Cestui escripvit sur les esclipses et commectes; pourceest il alegué de Janus et de plusieurs autres.
Camillus Furus, dictateur romain, gouverna, comme recite Blaise, la chose publique, selon la disposicion de l'influence des corps celestes et onques puis ne le fut si bien.
Occus, roy de Perse, fut en ce temps souverain astrologien et eut pour l'instruire deux excellans philosophes, l'un nommé Valdabon et l'autre Gendal. Cestui infesta les Juifz, dont plusieurs se esmerveilloient, pour ce que l'on le estimoit estre filz de Hester, femme du roy Assuere, autrement dict Mynenon.
Carmeides, disciple des Origenes, florit en ce temps à Athenes. Cestui fut commis à fere plusieurs legacions devers les Rommains. Cestui eut plusieurs perfections et, entreautres, il fut subtil calculleur et experimentateur en ellections et nativités et fut precepteur de plusieurs clers enfans de roys de Egipte et, par especial, eut Nechan et Modoch, qui puis furent grans et souverains astrologiens. Cestui fut stipendié de Porrus et son famillier, et tenoit on, fist l'estat d'icelui Porrus à XIIIIc mil hommes, VIIIc quadriges falquées, mil IIc chevaulx, IIIc mil pietons, L mille milles chastrées, deux mille chameaux et mille dromedaires et beufz, qui portoient froment et vivres.
Tigranes et Alexander furent en ce temps, de nacion Juifz, moult souverains philosophes et astrologiens et moult en la grace du roy Alexandre et, au moïen de leurs experiences, impetrerent pour eulx et leurs successeurs Juifz, de demourer paisiblement en la cité d'Alexandre et de ce appert assez par Josephus, où il dit:« Primum societatis tradidit eis et habitandi apud Alexandriam facultatem et jus urbis equalle cum gentibus » .
Echines le second de ce nom fut en ce temps souverain philozophe et très erudicq en la science des estoilles. Phedron de Lidense fut environ ce temps, combien que aucuns dient qu'il fut grant famillier de Platon et de Socrates. Cestui fut vertueux homme et plain de toute philozophée et de astrologie et escripvit, comme plaist à dire à aucuns, sur les nativités.
Androcides fut environ ce temps, très expert en la science de medicine et de astrologie, fut très grant philosophe et sceut la vertu de plusieurs herbes et experimenta contre touteebrieté valoir raphane; fist, entre ses euvres, ung traicté de medecine sur douze herbes seullement.
4861. Zenophilus de Calcidone fut stipendié de plusieurs princes de la chevallerie de Alexandre, pour l'experience qu'il avoit en la science des estoilles, et vesquit cent VI ans, tousjours vacquant à l'estude. Fut, selon aucuns, appellé de Alixandre pour aller oyr la responce des arbres du Soleil et de la Lune, et dist aucuns que fut celui duquel il est escript en l'istoire de Alixandre:« Quidam ex magis predixit ne urbem introiret, testatus hunc ei fatalle fore; ob hoc obmissa Babillonia in Bursiam urbem trans Euffratam olim desertam concendit. Ibi autem ab ipso et ab Anaxarcho philosopho et astrologo compulsus est rursus Magorum predicta contempnere tanquam falsa et incerta »disant« et si fatis constant, ignota mortalibus; ac si nature debeantur, immutabilia; reversus est igitur in Babilloniam » .
Onesicritus de Eginense, philosophe et perspicu astrologien, fut ententif de rediger les euvres de Alexandre et dit qu'il congneut totallement que ses faiz correspondoient à sa nativité et à une grande conjuction que le preceda. Cestui en composa ung traictié astrologal, comme recite Hilaire. Cestui fut, avecques Alexandre, quasi principal duc deson ost pour sa science et fut en Inde avecques lui et en escripvit assez de merveilles et aussi de la quantité et umbre de la terre, en quel lieu et en quel non, et, entre autres, ce lieux, comme recite Pline en son premier livre, ou LXXVe chappitre, dit ainsi:« Quindecim tantum noctibus apparet septentrio. In eadem India Patalis, celeberrimo potu, Sol dexter oritur, umbra in meridio cadunt septentrionem. Simili modo tradunt in Syene opido, quod est supra Alexandriam quinque milibus stadiorum, solsticii die medio nullam umbram iaci putueumque eius experimenti gracia factum totum illuminari. Ex quo apparere Solem illi loco supra verticem esse, quod eciam in India supra flumen Hispasim fieri tempore eodem ».
4862. Medemus de Rechriense fut en ce temps excellant philozophe et aymant moult la science des estoilles et les autres quadrivialles. Cestui fut moult aprecié du peuple et eut à disciples Jardus et Medon. Aucuns dient qu'il fut Romain et stipendié de Papirus consul, lequel Medemus fist condescendre Pappirus et aller contre les Samites, contre le vouloir des Auguristes duquel il est escript:« Adversus Samutes missus est Pappirus consul, seu duce, cum exercitu; qui cum ab auguribus vana coniectantibus prohiberetur congredi;sprevit eos et feliciter congressus victoriam obtiniit. In quo prelio cessa sunt homini XIIm et capta IIIIm » .Cestui predist l'orrible pestillence qui fut consequtive.
Nearcho, vel Nearchus, fut, selon aucuns, environ ce temps. Cestui fut pour aquerir science en diverses regions, par especial pour les sciences de geometrie et de astrologie. De cestuiparle Pline en son VIe livre, ou chappitre XXIII, vers la fin, disant:« Nunc revertemur ad propositum. Germanie oram parere duodecies L. mil passuum Nearchus scripsit » .Cestui Nearchus fut moult experimenté ès nativités et revolucions des ans sur icelles, et aussi sur les revolucions des ans.
Menodemus, le grant philozophe, homme moult aprecié en ce temps pour la science des estoilles. Cestui composa ung subtil instrument que l'on appelle le manodin, qui moult sert en astrologie. Aucuns dient qu'il bailla l'election pour construire Antioche.
Polippomenes Megallopolitanus, très illustre empereur, toute sa vie se desdia en philosophie et à pratiquer et experimenter les jugemens particuliers de astrologie et eut avecqs lui les plus suffisans qu'il peut recouvrer et, entre autres, eut Philetus d'Ytallie et Jardunos de Sicille.
Acensippus, le philozophe et devost astronomien. Cestui se desdya à la theoriq des planetes en sa jeunesse, puis la laissa. Touteffoiz l'on dist qu'il prenostica sur une conjunction qui fut ou XXIIIIe degré de Virgo, triplicité terrestre, l'an 4881, jours 129.
4881. Philemon, aussi philozophe et geomancien, alias geometrien. Cestui ayma moult la science des estoilles et futmoult familier de Pappirus, autres dient Seuleucus, qui tint Asye après la mort d'Allixandre. Cestui predist moult veritables l'orrible temps et la grande clameur du sang espandu ou resne d'Allexandre.
Dyonisius Philadelpho fut en son temps souverain en la science des estoilles, pourquoy il fut envoyay« in Scitharum gentes »pour descripre soubz quieulx ymages celestes respondoient les cités, illecques estans, et trouva par nombre XV mille villes, dont il escripvit les degrés d'une chacune, et, selon iceulx, Inde contient la tierce partie de la terre.
4884. Alexandre de Macedoine, empereur de toute la terre, disciple dudit Aristote au moyen de la science des estoilles, lequel de tout son povoir se appliqua aux experiences d'icelle, comme il coste assez en ses conquestes, que en si peu de temps il subjuga toute la monarchée du monde et fonda douze cités en douze ans, soubz diverses constellacions et fut cestui empereur eslevé entre les hommes jusques à le ultime point de louenge, au moïen de sa science et prudence et de astrologie et des hommes vertueux astrologiens qu'il eut avecques lui, parlesquels il fut conseillié et conduit en diverses regions et illecques voulut tousjours oyr les experimentés en toutes sciences et les voulut aprandre pour soy en servir au besoing. Bien sçavoit que le roy Salomon demanda sapience à Dieu ad ce qu'il peust mieulx gouverner son peuple; aussi Helynant dit que le roy non lectré est ung asne couroné. Cestui Alexandre eut avecques lui diverses complexions et natures de gens, car aucuns lui louerent à aller veoir Diogenes, autres l'en destournerent, ausquels il dist:« Si vous me povez dire les choses que j'espere sçaver de lui, vous serez louez et prisez de moy; pour ce efforcez vous en dedans demain ».Ilz ne peurent sçaver, ne penser que c'estoit et y ala et les rendit confuz. Exemple si notre calumpniateur savoit tout mener à bonne fin, lui mesmes iroit et y conduiroit autres,mais il ne peut sinon descrier que autres font.
Breno Gallorum ducce, homme très cler en plusieurs sciences. Cestui se aida des ellections de astrologie en l'expoliacion du temple de Appollo en Delphe. De cestui parle Ysodorre ainsi:« Multe statue cum quadrigis solido auro fuse, ob quam rem cupidi prede Galli, sine respectu periculorum in bellum ruebant; Delphos autem cadentes Gallos e summo montis vertice, partim saxis, partim armis, obruerunt » .
Esculapius, selon aucuns, fut en ce temps et fut celui quifist le livre,qui diciturMirogenesiscar il est à noter qu'ilz ont esté plusieurs de ce nom, mais cestui fist le livre dessusdit, ouquel est contenue toute la sapience des estoilles et sont en icelui plusieurs choses contenues, qui sont en l'AlmagestePtholomée.
Panecius le philozophe, precepteur, selon aucuns, du tant sage Cathon. Cestui escripvit de la science de astrologie à Marcus Amillius sur les interrogacions et ellections et prenostica les prodiges qui assez tost après se monstrerent en Ytallie, comme les loups qui au portes ouvrans entrerent en la cité de Senne, et aussi les fouldres, fulminacions et tempestes et grans feux, qui lors eurent cours ; fist aussiLibrum de Officiis.
Strato Lampsacenus, souverain philozophe et astrologien, vint en fleur environ lce temps et pour sa grande experience fut baillié pour enseigner et instruire Ptholomée Philladelphequi puis fut roy d'Egipte et fut stipendié à trois cens tallens d'or fin de pension. Cestui Strato escripvit plusieurs livres de astrologie, comme dient les Ebreux, et, entre autres, en fist ung des jugemens qui se commence:« Omne opus de celo »et ung autre traicté des nativités. Cestui eut plusieurs discipleset, entre autres, eut Philius et Gelius, qui puis furent grans au monde c'est assavoir Philius en Egipte, avecque ledit Ptholomée et Gelius en Surye, et en eut autres de Rommanie, que je laisse pour cause de breveté.
Megastenes et Dionisius, hommes excellans en engin et florissans pour ce temps ès sciences de astrologie, geometrie et arismetiq, furent envoyés en Inde par Ptholomée Philadelphe et accorderent à Dyognetus et Bethen que Alexandre le Grant auparavant y avoit envoyez et rapporterent y aver XVm villes et que c'estoit la tierce partie de la terre et que le Soleil en une des parties d'icelle ne part point, rapporterent y aver cent cinquante trois roys et XII nacions de gens, affermans y aver cinq mois de navigage, ainçois que y povoit parvenir. Dit Pline, où il parle en son VIe livre, ou XIXe chappitre des gens de Inde, de plusieurs roys entre lesquieux celui de la region Partale a soubz lui LXX mil piettons, hommes à cheval mille, elephans VIIc, et ung autre de l'isle de Ganges a Lm pietons, IIIIm hommes à cheval, IIIIc elephans armés, et ung autre roy a soubz lui, hommes à pié LX mille, hommes à cheval XXXm, elephansgarniz IXm et ce chacun jour à ses despens; lui rapporterent aussi que l'ombre verse vers septentrion en yver et en esté devers midi par six mois, et que ungne foiz en l'an ne se peut veoir les 7 estoilles que l'on dit le Chariot.
4910-4913-4914. Après vint en fleur l'exemple des bons et devostz et fervens estudians en la science des estoilles, ce très noble et vertueux roy d'Egypte, dessus nommé, Ptholomée Philadelphe, lequel toute sa vie aoura et servit ung vray Dieu, ayma tant la science de astrologie et les autres ars liberaux et print tel goust à sçavoir, qu'il assembla cinquante mil volumes de livres et dit laPostillesur Daniel en le XIe chappitre« quod fuit potencior et dicior et sapiencior et tantus amator sapiencie fuit, quod libros omnium gencium in sua bibliotheca congregavit » .Et sans cesser estoit sur les experiances d'iceulx, et eult hommes expers en toutes langues, les plus souverains qu'il peult trouver, et voulut fere translater et interpreter toute la loy et escripture sainte des Hebrieux en son langage grecq, et pour ce fere manda messagesexprès à Eleazar, chief des Juifz, qu'il lui envoyast des meilleurs et les plus grans docteurs de toute Judée, ce qu'il fist et lui en envoya septante deux que l'on dit les 72, combien que autres dient 7 seullement interpretes, qui lui interpreterent les divines Escriptures; entre plusieurs de ses prenosticacions predist et fist sçavoir au roy Anthiochus la griefve pestillence, qui fut en son temps. De cestui parle Petrus Commestor ainsi:« Hic enim studiosus et librorumcupidus Demetrium bibliothece sue perfecit. Cum quesisset ab eo de numero librorum. XXm adeesse respondit. Sed paulo post tempore, usque a milia posse pervenire. Et nunciatum sibi dixit apud Judeos esse legem ore ipsius domini editam, et digito eius scriptam, pro quo summo opere laborandum esse dicebat etc. »Est escript qu'il composa plusieurs canons et plusieurs livres servans à la science de astrologie. Cestui fist descripre toute la terre par Erathostenem et d'icelui dit Vincent:« Qui adiutus a mensoribus Ptholomei; a Syene usque ad Meroem invenit numerum stadiorum; dispositis quoque per intervala locorum, a septentrione a meridie versus, variis oroscopus simili dimensione, et gnomonumequalilongitudine formatis totidemnogmonicesupputacionis, homines doctos quos vasa fuerant singulis quibus imposuit, atque una die omnes umbram meridiani temporis observare fecit; et notare unumquemque sui nogmonis umbram, quante esset longitudinis, atque ita comperit quod ultra VIIc stadia ab unius longitudinis nogmonice umbranum non respondit. Ex hoc autem conclusit; quod partes IIIcLX quibus omnes zodiaci tractus dividitur ad terras usque pervernerint, et pars que ibi comparata et inestimabilis est mensure, in terris non amplius quod septingentorumvel paulominus stadiorum mensuram obtineat, comparata ergo magnitudine unius partem terrarum, que ad zodiacum pertinet, et illam trecesies sexagesies multiplicando circulum terre diffinuit stadiorum IIcLII millium, unum milliaria XXXI millia et ducenta; unicuique trecentarum et sexaginta percium dans stadia VIIcLXXXVII miliaria et semissem; igitur XXXIIII partes tot stadiorum transcurrit Sol in una hora, et stadia Xm et Vc ; sive mille IIIcXII miliaria et semissem; hore a parte XVc etseptimus ex IIIcLX gradibus ascensu vel descensu sole, VIIc stadia, sive LXXXVII miliaria et semissem transcarcere predicte tercia ambitus claret divisione » .Et selon aucuns la terre a de tour XXmIIIIcXXVII lieues ytalliennes que l'on equipolle à mil pas chacune, dont chacun mil contient cinq pas, chacun pas V piez, chacun pié XVI polces, et de terre jusque au firmament a dix mil XLVI foiz autant que la terre a d'espesseur, et du firmament jusques au Soleil n'a estoille, qui ne soit plus grande que toute la terre. Dient aucuns livres en Grece de la puissance Philadelphe ausquels s'acorde Vincent l'Istorial que il fut grant philozophe et orateur, oultre qu'il avoit IIc mil chevaulx, XX mil chariotz, IIm ellephans, qu'il admena de Ethioppe« IIIIc naves longas, quas nunc liburnas vocant mille quingentas; alia a cibaria militum portanda, mille; auri quoque et argenti grande pondus; ita ut de Egipto per singulos annos XIIIIm et LXXX ta tallenta acciperet argenti, et frumenti artabas, que mensuram tres modios, et terciam partem modii continet, quinques decies centena millia » .à cestui fut prenostiqué que le temple de Veste seroit bruslé à Romme et peu après merveilleuses innondacions d'eaues, au moïen desquelles tout ediffice en plat seroit corrué.
4914. Heraclides, l'excellant medicin de Thebes et expertastrologien, prenostica bien à ceulx de Phoces la mort de leur duc Philomenus et à lui mesmes aussi le fist sçavoir, et ce, à la seconde bataille que eurent ceulx de Thebes contre ceulx de Phoces, et, jaçoit ce que Philomenus eust par avant eu victoire de ceulx de Thebes, pour sa challeur voulut incontinent encores courir sur eulx pour ce qu'ilz s'estoient ralliez, mais ung chevalier thebien, courant parmy le champ, l'abatit de sa lance et la lui passa par le corps.
4915. Gramades, alias Gromades, fut en ce temps moult aprecié en Romme et famillier de Curez, auquel il fist par la science des estoilles de ellection contre les pirates, lesquieux finablement furent desconfiz XXIIIIm et mis Pirrus leur chef en fuite. Cestui predist l'orrible pestillence que fut à Romme ou sexe femenin, qui fut si cruelle que les enfans et faons mourroient ès ventres des femmes et des bestes, en maniere que l'on estimoit que icellui sexe fallist.
Granio, le medicin, fut environ ce temps, très entendu en la science des corps celestes et moult famillier du roy Naptanebus, eulx estans devant Bisance où le roy Phelippe tenoit le siege. Icelui Naptanebus voulut speculler ès estoilles aucunes fortes constellacions pour bailler les assaulx, et congneut, par les influences, la mort prouchaine d'un roy et ne povoit trouver qui il estoit, pour ce que jà avoit feble veue. Sy advint que de nouvel couroit mauvais bruit de lui et de Olympias touchant la concepcion d'Allexandre, dont Granio l'advertit. Si survint Alexandre, meu de despit, comme il le trouva surla rive des fossez, le precipita dedans, et lors ses gens gecterent tant de perres sur lui qu'il mourut et nos calumpniateurs, par ramposne, aleguent commant peut ung astrologien bien ouvrer pour aultrui en icelle science, quant pour lui ne le scet fere. C'est bien dit en bestes, car il sont des gens qui ont plus de regard ès choses d'aultrui que ès leurs propres et ont plus de peur de faillir ès besongnes d'autre, que ès leurs. D'autre part l'on ne voit pas ou ciel tous les courages des hommes et ne regarde l'en que à ce que l'on entend. Je croy bien qu'il ne regardoit que pour l'affere du siege du roy Philippe, et l'omme ne penseroit empiece que son filz le voulsit oultrager et que, s'il y eust pensé ou en eust esté adverti, ledit Neptanebus avoit bien science de soy en garder. Touteffois il n'est pas à croire que ung enfant, qui encores n'avoit sept ans, eust ce fait.
Hermes Abidemon, deuxieme memoiré de ce nom, grant etsouverain astrologien en ce temps, lequel a compedieusement traicté sur toutes les parties de astrologie et est recité et alegué quasi de toux ceulx qui sont venuz après lui, comme docteur auctentique. Cestui fut longuement en fleur et acquist la grace dupeuple et des princes et eut plusieurs disciples et, entre autres, eut Tresus et Bandor, qui puis furent grans hommes et excellans.
Atheus, roy de Astice, très sage et erudiq en la science des estoilles, monstra bien au roy Phelippe de Macedone comme il sçavoit d'icelle science, car il ne se voulut onques fier en lui et se porveut contre ses frauldes et malices, jaçoit ce que à la fin par traïson le deffist et lui osta XXm jumens, qu'il envoya en Macedone pour porter poullains pour la guerre, car à traicter ne peut l'en obvier.
Sostratus Phares, alias Chidius, fut environ ce temps en fleur, renommé grant philozophe et astrologien. Ce fut luy qui premier inventa la composicion de la merveilleuse tour du phar située en Alexandrie, vingt pas en mer, et la fonda sur sept cancres de verre, qui est reputée l'une des sept merveilles et miracles et le second du monde,« quomodo portati in mare, et non fracti quomodo fundamenta cementi super ipsum, adhere potuerunt, et sub aqua qualiter cementum stare potuit, vel quomodo cancri non franguntur, aut quomodo non lubricat desuper fundamentum hoc magnum miraculum est, et eciam ad intelligendum quomodo factum sit, difficille » .Cestuipredist la douloureuse combustion de ceste tant noble et exquise cité de Cartage, qui brusla par XVII jours continuelz, et aussi les differans et finablement la subversion de Corinthe. Cestui Sostratus, au moïen de sa science de astrologie, trouva les ouvertures et moïens de faire la paix entre les Rommains et ceulx de Cartage, qui fut chose moult estimée grande, actendu l'obstinacion des Cartaginiens et des Rommains.
4915. Crisippus le philosophe et bon astrologien fut environ ce temps stippendié du roy Anthiocus, second roy de Syrie, pour l'experience qu'il avoit en la science de astrologie, et depuis fut appellé de Appius le consul, quant il ala devant Siracuse. Cestui predist l'orrible fouldre qui subversa maisons et forestz et plusieurs grans ediffices à Romme et les grans prodiges qui assez tost apparurent en aucunes eaues et fontaines, qui se muerent en sang et le lait que distilla des nues. Cestui dist que à ung fol nulle euvre ne lui appartient, pour ce que de riens ne scet bien user.
4918. Theotes et Menolz furent en ce temps deux singuliers hommes, grans astrologiens, au moyen et conseil desquieulx, Regulle, prudent consul romain, subjuga septante deux cités et extaignit jouxte Bargadam, le merveilleux serpent de cent XV piez de long que puis envoya à Romme et XXVIIm captifz. Cestui vainquit trois puissans roys et leur excercite, au moyen des bonnes ellections de astrologie. Ces deux astrologienslui predirent enfin sa capcion et, pour ce qu'il ne voulut differer, l'abandonnerent.
4919. Theophrastus , le second de ce nom, fist en ce temps celebrer son nom, au moïen de la science des estoilles. Cestui fut cause de magniffier astrologie, car on lit qu'il eut IIm disciples, entre lesquieux estoit Nicomachum, filz Aristote. Cestui composa IIIc volumes de livres et, entre iceux en memore trois de la science de astrologie, le premier des mouvemens, le second des nativités et le tiers des ellections. De cestui parle Pline, disant au commencement de son livre XVe :« Theophrastus, celeberrimus Grecorum auctoribus urbisRomae, anno circiter quadringentesimo regnavit » .
4963. Herasistratus Phar, fut en ce temps premier grant philozophe, puis astrologien et medicin, puis consul. Cestui semblablement, au moïen de ses sciences, fist choses de memoire. Cestui predist au roy Antiochus plusieurs choses touchant les differens d'entre lui et Philadelphe, eut à disciple Yvals d'Egipte, qui puis fut moult estimé.
Archymedes de Syracuse fut très erudicq ès sciences de arismetiq, geometrie et astrologie. Cestui adjouxta en la fabricacion de l'espere materielle plusieurs cercles et estoilles et moult sert à la pratique de la theorique des corps celestes et de cestui parle Cicero en son premier livre. De cestui parle en plusieurs lieu Pline en son livre desNaturelles Histoires.
Aratus Asianus, grant poete et astrologien, fut en ce temps, et fut moult aprecié en la maison de Antigonus, roy de Macedone et là composa ung livre très elegant de la science des estoilles. De cestui parleCicero, primoDeOratore, disant:« Constat inter doctos homines non ignarum astrologie ornatissimis atque optimis versibus Aratum de celo stellisque ot&dixisse et conscripsisse ».Et Augustinus, in XVI oDe Civitate Deidit:« Universam stellarum numerum comprehendisse se et conscripisse iactavit, etc. Legitur eciam Arati esse versus ille; quam PaulusadAtheniensis in testimonium divinitatis adhibuit: in ipso unimus movemur et summus » .
Zenon Stoicus, duquel parle Eusebe, florit en cetemps en philosophie naturelle et en astrologie. Cestui fut en Egipte moult aprecié pour ses experiences astrologalles et eut plusieurs disciples et, entre autres, eut Mamoras, qui puis fut grant astrologien et moult aprecié des roys de Egipte; dist:« Sapientis esse non posse turbari » .
Abuelfarcham, autrement Symon, filz Onias, dont escript l'Eclesiastique, fut en ce temps, selon aucuns Juifz, très expert en la science des estoilles. Cestui, au moïen de sa science, ampliffia Jherusalem, predist quatre ans devant la destruccion des Juifs soubz Philopater, et aux Rommains leur transquilité, qui IIIIcXL ans avoient esté en continuel labour de guerre. Cestui Abuelfarcham escripvit sur plusieurs parties et commenta sur plusieurs docteurs en astrologie.
Xantus, le grant historien, fut moult erudicq en astrologie et en philozophie. De cestui parle Pline en son XXVe livre, desinit:« Xantus historiarum auctor in prima earum tradidit, occisum draconis catulum revocatum ad vitam aperante herba quam valui nominant » .
Herophilus fut, selon aucuns, environ ce temps, homme très cler en la science des estoilles et de medicine. Cestui predist plusieurs choses et fist des livres en chacune d'icelles science et, pour ce, est allegué de plusieurs.
4922. Accebary le Grant, qui fut si longtemps disciple de Menes, l'astrologien de Syrie. Cestui Accebary fut le plus renommé de la terre en profondité de la science de astrologie. Cestui monstra bien aux Rommains le fruit qui povoitvenir de la science des estoilles par la predicion de la ruyne et subversion de plusieurs villes et cités, predist aussi les portans des feux et tremblemens de terre qui furent en Chippre et en Roddes, par lequel furent abatues les ydolles de cuyvre de LXX couldées de hault, et predist, l'an ensuyvant, la prinse dudit Roddes par le souldam d'Egipte, lequel chargea IXc chameaux du metail qu'il trouva froissié des dites ydolles, au moïen desquelles predicions, plusieurs pourveurent en leurs affaires et furent preservez de mort et les autres de dommage.
4964.Stilphonde Megere en ce temps florit et fut aprecié pour la science de astrologie. De cestui Cicero recite les vertus, disant en effect que pour le desir qu'il avoit à sçavoir science, il contempna les biens mondains et ainsi qu'il advint que le pays fut saysi par les adversaires et les hommes en fuite et lui eschappast nud, fut interrogié par autres s'il avoit tout perdu, respondit qu'il portoit ses biens, disant:« Je porte ma science que larrons ne me sauroient oster ».
Bysaydes et Japhet, second de ce nom. Ces deux, loing l'un de l'autre, concorderent sur la prenostication d'une année sur le grant evomissement de feu que firent les mons de Ethna, qui bruslerent toute la terre d'entour eulx et firent innumerable dommage en Sicille; par laquelle predicion les habitans osterent leurs biens et bestailh et, par ce moyen, plusieurs en furent preservez. Accorderent aussi sur la nativité et revolucions d'icelle et sur les faiz de Scipion dont parle Titus Livius, que, environ le XXIIIIe an de son aage, feroit choses dignes dememoire et qu'il surmonteroit Hanibal et predist seul icelui Bysaides la destruction de Jherusalem par le roy Anthyocus, tant par la signifficacion des feuxque par XL jours se monstrerent sur le Temple, que par une grande conjunction, qui fut en son temps.
Erasistratus, medicin et consul à Romme, homme difficille et de grande experience. Cestui garit le roy Anthiocus d'une très grieve maladie, en contemplacion de quoy le roy Ptholomée, filz dudit Anthiocus, lui donna cent tallans d'or. De cestui parle Eusebe,in Cronicis:« Anno XV o floruitErasistratusmedicus. Hic ut legitur, pulsu cognovit amantem. Unde reffert Vallerius, quod cum Anthiocus Seleuci filius Noverce infinito amore correptus esset, abErasistratomedico salvatus est » .
Paule Emylvan fut en fleur en ce temps, homme de grant science et auctorité, second memoiré de ce nom. Cestui ayma tant la science des estoilles qu'il se gouverna entierement par icelle et eut pour l'instruire et enseigner Myllo, Japhat et Catho, trois souverains astrologiens romains. Cestui descendit de celui Emylian qui merita le triumphe si excellant en Romme, qui n'eut gueres pareil devant, ne après.
4953. Licon Troadensis, homme de engin, perspicu et excellant, souverain philosophe et astrologien. Cestui fut disciple deHerasistratus, aussi astrologien, et fut stipendié duroy Anthiocus. Environ ce temps fist de merveilleuses predicions.
Gidius Cressias, selon aucuns, fut environ ce temps grant philosophe et bon astrologien. De cestui parle Pline ou chappitre des ardens lieux, desinit:« Ardet Ethna semper tantoque aevo ignium materia sufficit, nyvalis hibernis temporibus egestumque cynerem pruynis opperiens. Flagrat inGageliciamons Chymera, et quid inmortalisdiebus ac noctibus flama; ignem eius accendi aqua, extingui vero terra autfenoGrindius Cresias tradit etc. Tot locis, tot incendiis rerum natura terras cremat ! » .
4936 Pourtille, le grant medicin romain, homme à merveilles erudit en la pratique des corps cellestes. Cestui fut grant familier de Licius, lequel il advertit de faire la grande armée de huit cent mil hommes armés, pour resister à l'entreprinse des François, qui venoient contre lui. Cestui predist, comme aucuns dient, la signifficacion des portens qui signiffierent les terribles domages à Hanibal et aussi l'orribleté des eaues et combustion du feu qui saillit de terreet le terrible mouvement de terre, par lequel corrua le grant Colosus de Romme. Colosus estoit une ydolle ou ymage, faicte en semblance d'un géant qui fut à Romme, qui estoit faicte de arain fondu et avoit cent XXVI piez de hault. Predist aussi l'occision de Flavius et la desconfiture de son excercite qui estoit nombré à XXVm hommes. Cestui vesquit moult longuement et aproucha le centiesme an.
Demades fut en ce temps, moult aprecié en l'ost duroy Alexandre pour la science d'astrologie, en laquelle il estoit moult fort laborieux, et, pour ce que Alexandre devint fier et cruel, et que jà, par sa cruaulté, avoit occiz Amicheas, son cousin et Cleopatras, sa marastre et ses freres, plusieurs princes de sa chevalerie le doubterent, par especial Permaneus qui estoit de ses plus prouchains, pourquoy il monstra sa nativité à Damades, qui jà avoit jugée celle de Athalus et de Eriolocus et de plusieurs autres de la famille Alixandre et les avoit advertiz de leur mort et que le roy Alixandre les feroit mourir. Ainsi semblablement autant en dist à Permaneus, qui jamès ne l'eust cuidé, pour ce qu'il estoit de l'estroit secret conseil et des mieux amez de Alexandre. Touteffois il le fist tuer, ainsi que Damades avoit dit.
Japhat de Judée fut en ce temps de ceulx de Levi, homme vertueux et agu d'entendement et moult experimenté en la science des estoilles. Cestui, selon aucuns, prenostica la subversion de Romme, c'est assavolr la ruyne des ediffices qui furent situez en plain par les eaues et autres inconveniens de feu. Cestui Japhat, selon aucuns noz acteurs, fut la seulle conduite de ce vaillant homme Paulle Emylian, dessus nommé, en ses premiers ans et de Ptholomée Evergetes par autres temps, et pour ce qu'il le vit adonné à vices, le laissa et s'en alla en Grece,« ubi quievit » .Thimaristo, medicin d'un grant chevalier, nommé Cliton, moult encien, très expert en la science des estoilles, après qu'il ot veue la nativité d'icelui chevalier, il congnut, sur la revolucion d'icelle année, que pour verité seroit occiz et le dist à la femme du chevalier qu'el dist à son mary qu'il gardast, comme il parleroit devant Alexandre. Si advint ung jour que celui chevalier en plaine table louoit fort le roy Philippe et ne voloit escouter les louenges du roy Alexandre; à ceste cause fut occiz par le commandement d'Alexandre.
Ophillo, medico et astrologo, fut environ ce temps grandement stippendié du roy de Tigne pour les cothiennes cures et predicions qu'il faisoit par la science de astrologie et de son bon conseil. Ce fut luy qui conseilla au roy, son maistre, de capter la bienvueillance du roy Alexandre mieulx que lui contrarier, disant qu'il le sçavoit estre né en telle constellacion qu'il seigneurisoit toute la terre, pourquoy le roy lui envoya sa courone dès ce qu'il fut entré en son païs et lui fist presenter cent mille livres d'argent pesant, cent espées richement garnies, cent chevaux enhernachés moult richement, cent pomes d'ambre et IIm fines pelices, le pesant de deux mille dragmes de muscz fin, IIc livres de bois aloé, mille aubergeons et autant de heaulmes, affin que Alexandre le laissast vivre et son peuple en paix. Cestuy roy estoit à large plus que autres, que par convoitise et escharceté se sont faiz destruire.
Albacioes, sage, subtil et grant astrologien, en ce temps fut stippendié des Rommains, pour la grande experience qu'il avoit en la science des estoilles. En ce temps la science de astrologie estoit moultestimée en toutes regions, par especial desdits Rommains qui tendoient à avoir tousjours la fleur des hommes pour chevallerie et science, et par ce moyen conquirent et subjuguerent toute la terre, parce que ilz preveoient les inclinacions et disposicions des hommes et des regions et y donnoient les provisions et les remedes. Cestui Albacioes fut celui qui predist la destruction de plusieurs cités ès parties septentrionalles et le deluge que feroit la mer en plusieurs lieux, et aussi les fouldres, vens et horribles tempestes, au moïen desquelles predicions et advertissemens plusieurs, comme dit est, furent preservez et exemptez de mort et de dommaige.
Thymon Appolinates florit en ce temps, grant familierdu roy Ptholomée Philaldelphe et fut le moteur de l'advertissement de la fameuse interpretacion de la Sainte Escripture encienne. Cestui fut grant praticien en la science des estoilles.
Alayat, le très cler astrologien, lequel fist plusieurs de ses disciples grans hommes, par especial Tragos, Barses et Sadoch, qui tous furent grans hommes en icelle science, en leur temps. Cestui Alayat escripvit sur plusieurs parties de astrologie et est allegué comme docteur auctentique de plusieurs antiques et modernes, c'est assavoir de Haly Abenragel et de Guido Bonati. Et aussi eut à disciple ung nommé Malius Rommain, qui fut grant speculatif et fut très renommé.
Stacio vel Sextio Nigro, Scropha, Saxigene. Ces trois,selon aucuns, furent en ce temps souverains philosophes et grans astrologiens. Autres dient que ilz furent devant Alba Silvius, roy des Latins et du temps de Salmon, mais le livre que composa Sextio Nigro de la magnitude des corps celestes, fait mencion des choses de ce temps. Cestui mesura justement les corps celestes par les regles de geometrie, et trouva moult au juste la haulteur de Saturne et des autres planetes et signes, comme de Saturne en l'Escorpion, Jupiter en Virgine,Mars in Leone, etc.
4950. Janus Helion fut en ce temps moult estimé à Romme et fut maistre de Plautus le Eloquent. Cestui eut plusieurs experiences en la science de astrologie et predist aux Rommains sur l'an d'aucune revolucion leur miserable infortune, calamité et destruction. Aucuns dient qu'il fut disciple à Pourtille, dessus nommé et donna courage à Hanibal de aller contre les Romains et en tua XLIIIIm pour une foiz, et mist quasi Romme hors d'esperance.
4957. Crates le Thebien fut en ce temps homme de subtil entendement, et veullent aucuns dire qu'il fut l'un des LXX interpreteurs. Quoy qu'il en soit, il fut souffisant astrologien et, lui estant en mer, congnoissant la tempeste et voyant l'influence contre lui, pour son sauver gecta grande somme d'or en la mer, disant qu'il aymoit mieulx sa richesse submerger que lui estre submergé par icelles.
Tarentinus comicus fut disciple d'icellui Janus, lequel futprincipié en astrologie très bien, mais il ne dura gueres. Touteffoiz il predist aucunes impressions, qui se monstrent en l'air sur Jherusalem, par XL jours. Aucuns dient que ce fut Alayat.
Ptholomée Philopator, roy de Egipte, fut environ ce temps très sçavant en la science des estoilles, suivant la race de ses predecesseurs roys. Cestui, comme sçavant l'utillité des ellections, en print une, quant il ala contre les Juifz et les desconfit et en fut occiz LXm homes armés.
4982. Marcus Tullius Cicero, grant philozophe et la fleur des orateurs latins, noble consul de Romme, fut en ce temps homme très erudit en plusieurs sciences et fut très expert et sçavant en la science des estoilles et se en aida en ses haulx affaires, comme appert assez à ses gestes et faiz, comme aussi par le recit de plusieurs.
Cassio Hemina, excellant et cler homme, duquel parle Pline, fut le premier souverain medicin astrologien qui s'aparut à Romme environ ce temps, c'est assavoir après l'an que la cité fut conduite VcXXXV ans. Cestui fut moult renommé pour la science des jugemens particuliers. L'on ne lit nulle part qu'il aye riens escript.
Archybius, le grant philosophe et astrologien, fut environ ce temps, que moult escripvit de la nature des bestes et composa ung livre au roy Anthiocus de Sirye, après qu'il eut veu l'experience de la rane verte, laquelle il mist en ung pot neuf et l'en sepultura en my les terres à blef, lesquelles il recite au moïen d'icelle estre exemptées à tempestes et noximens de l'air.
Hermes Alodemon Leucien, astrologien de Caldée, fut en ce temps très renommé pour ses grandes et cothidiennes experiences. Cestui predist sur aucune revolucion et grande conjunction que les bestes plus domestiques comme chevaulx, beufz, vaches, chievres, brebis et pourceaulx laysseroient leurs communes habitacions et fuyroient ès lieux sauvages, ce qui advint en ce temps et ne se povoit trouver remede les retenir. Predist aussi les discencions des seigneurs d'Ytalie et trouva le moïen de les pacifier, et fut mandé pour ce faire, comme l'homme du meilleur conseilh que l'on sceust, dont il fut à merveilles honnoré. Cestui Alodemon escripvit sur aucunes parties de astrologie. Pour ce est il allegué de plusieurs docteurs et est son oppinion tenue bien certaine. Eut plusieurs disciples et, entre les autres, eut Arbanithes et Bramors, qui puis furent hommes vertueux en la science des estoilles, et fut cestui Bramors grant au siecle et moult redoubté.
4960. Regulle fut en ce temps moult estimé en Romme pour l'amour et science qu'il eut à la science des estoilles. Cestui eut avecques lui Hilarius et Nabaal, souffisansphilosophes et astrologiens. Cestui Regulle, au moien de sa science et de sa chevalereuse prudence, vainquit trois roys, subjuga LXXIII cités, et extaignit et fist escorcher l'orrible serpent qui avoit cent XV piez de peau , et ung peu avant avoit eu Theotelz et Menolz qui semblablement estoient grans astrologiens, comme dit est cy dessuz.
Amarsatin fut environ ce temps souverain astrologien et entendu et mixté en plusieurs sciences. Congnoissant que Alexandre prenoit trop haulte gloire, vint au devant lui, dist, comme Democrites le philozophe avoit dit, qu'ilz estoient plusieurs mondes, à quoy Alexandre lui respondit:« Quant tant de mondes sont encorre n'en ay je conquis ung à ma volenté ».Si lui fut repliqué:« Sire, si les dieux eussent mesuré vostre corps selon le cueur que vous avez, tout ce monde cy ne vous feust assez large, car de l'une de voz mains ataignissiez en Orient et de l'autre jusques en Occident ».Puis lui dist:« Sire, souviengne vous que les arbres, tant plus sont ilz vers et haulx, de tant plus sont ilz abatuz, et est souvent advenu que les cruelz lions ont esté pasture aux petiz oyseaux ».
4979. Archymedes, le second de ce nom, duquel se lit icelui avoir laissé ung libelleDe Quadratura circuli,« de qua dixit Aristotilles quod scibilis quedam est, sed tamen non scitur » .De cestui parle aussi Vallere le Grant,« in capitulo de studio et industria dicens, Marcelus captis Siracusis, machinationibus Achymediis philosophi diu victoriam suam inhibitam, sensuit.Delectatus autem eximina illius prudencia, ut capti eius parceretur, praecepit. »Cestui predist, commeplaist à aucuns, la victoire que eut en Espaigne le duc Magone et partie des prodiges qui firent trembler les Rommains, c'est assavoir l'apetissement du Soleil et la bataille entre le Soleil et la Lune et l'apparicion de deux lunes que l'on vit en Sardaine et les deux escuz qui suerent sang et les espiz de blé tumber sur Cordube, non pas qu'il declarast les choses par exprès, mais en quelques conjectures aprouchans de la verité.
Flandor le Sicilien, homme très renommé en ce temps et moult aprecié, stippendié du dessusdit Regulle et du roy Ptholomée Philopator. Cestui Flandor predist moult de choses occurrentes en icellui temps, tant l'infortune des Juifz et leur exil que aussi des grans vens et pluies, qui furent lors.
4990. Stacius Cecilius, scripteur des Commedies, fut par Badelos instruit en la science des estoilles. Cestui fut de la nacion de France et predist plusieurs choses des conquestes qui se firent par les Rommains, vers la Bourgongne et Nyvernoys, et de cestui traicte Eusebe en sesCroniqueset l'abbé Pierre.
Aristobolus le Juif, Peripateticus, grant philosophe, medicin et astrologien. Cestui predist la venue d'aucuns monstres, comme ung veau à trois testes, ung poussin à IIII piez, ung enfant d'une chambriere né à IIII piez et IIII yeux. Pour ce conjectura près de verité l'infortune des Romains et tantost furent les grans strages en Auffrique, entre Scipion Publius et Sergius, dictateurs rommains.
Scipio Nasica fut environ ce temps tenu à Romme àtrès prudent et moult sçavant en la science des estoilles. Cestui ordonna à Romme plusieurs choses moult singulieres et donna de notables conseilz dignes de memoire, entre lesquieux l'un fut que Cartage ne fust point destruite, affin que continuellement les enfans romains se peussent excercer à la guerre, l'autre fut que on ne fist point en Romme de theatre, c'est assavoir place forte; touteffoiz l'on a depuis congneu son conseil aver esté utille, s'il eust esté observé. De cestui parle Pline en la fin de son VIe livre pour monstrer qu'il se aidoit des corps celestes; ainsi:« Scipio Nasica collega Lenati primus aqua divisit horas aeque noctium ac dierum idque horologium sub tecto dicavit anno Urbis condita l.  VcLXXXXV » .
Candarel fut en ce temps excellant medicin et expert astrologien, moult aprecié du grant Anthiocus, qui moult bien l'advertit que d'aller piller la cité de Elmaidam lui viendroit dommage et ainsi advint, car il fut chassé des bourgeois et deffendirent leur cité et leurs richesses que le roy Alexandre y avoit laissées, c'est assavoir des couvertures d'or et des heaumes et des escuz; pour ce despit print mal, dont il mourut. De cestui parlent lesPendethes de medicine, ou chappitre« de cicorea »:« Sic et dicit Candarel » .
Pompeius Trogus, de la nacion de Espaigne, fut homme cler et eslevé en engin. Cestui, après qu'il eut specullé et contemplé ès corps celestes, se adonna à descripre les hystoires et à recuillir depuis le temps Nynus jusque à la monarchie deCesar et translaté ce qu'il en trouva en ebrieu et en grec ou Caldée en latin et en forma XLIIII volumes.
Bulcasym fut environ ce temps disciple d'icelui Candarel et fut, après sa mort, astrologien du jeune Anthiocus, lequel voyant la nativité d'icelui congnut bien sa mort, si l'advertit qu'il se deportast de fere guerre à Judas Machabeus, qui proposoit d'aller prandre Jherusalem, ce qu'il ne voulut croire, ains assembla cent mil hommes de pié et XXm de cheval.
5190. Melampades, souverain astrologien et subtil praticien. Cestui predist la douloureuse combustion de Cartage qui brula XVII jours sans cesser, comme dit est, et fut sur la interrogacion de Scypion et s'acorderent plusieurs tous à une oppinion, c'est assavoir maistre Paloos de Bordeaux, Marcel de Paris et Angel d'Austun. Là plusieurs hommes et femes aymerent mieulx se gecter ou feu, que venir en la merci de leurs ennemis.
Sclesias, tiers de ce nom, fut en fleur en ce temps, grant philozophe et astrologien. Fut cil qui predist à Pompée sur sa nativité et sur les revolucions d'icelle la subjugacion de XXIII roys, aucuns dient XXII qu'il subjuga, dont il fut moult honnoré en Romme. Predist aussi de la deduction et unité des trois monarchies, Asie, Auffricque et Europpe en une empire et accorderent avecque luy en ce, trois grans et souverains astrologiens de Grece, c'est assavoir Aristomacus, Possodonicus et Astarcus, et ung Juif nommé Manasen, qui fut chose que tous les hommes n'eussent jamais cuyday veoir.
5130. Possidonicus Stoycus. De cestui parle saint Augustin ou Ve livre de laCité de Dieu, disant:« Possidonius Stoicus astrologie deditus et hoc philosophus astrologus ». Aucuns dient qu'il prenostica la grande effusion de sang qui fut en ce temps entre Senpronius et ceux de Pise, et aussi entre Pirrus et le roy Anthigonus. Autres dient que fut Possidonius que mesura la terre et les espasses des corps celestes et d'icelui Possidonius est faicte mencion en Pline, ou premier livre, ou XXIIIe chapitre.
Bulcasym Eben fut environ ce temps. Fut en Athenes homme cler et vertueux, bon astrologien et expert en medicine. Cestui fist le livre que l'on nommeServitor. Cestui ala contre Antipater et conseilla les Atheniens de ce fere, soubz leur duc Lernestus, et bailla ellection pour fere la rencontre où fut tué le roy de Frige et plusieurs autres, qui estoient venuz en aide audit Antipater, et se retira Antipater en ung chastel, où il fut assiegé et, pour ce que les Athenyens, joyeux d'icelle confiture, incontinentbaillerent l'assault, sans regarder ne croire le conseil dudit Bulcasin, à ceste cause mal leur en print et fut leur duc tué, par quoy ilz desemparerent et s'en allerent.
5124. Phyloyne le Juif, fils de Magin, fut en ce temps. Cestui florit en Alexandrie en toutes sciences et escripvit en astrologie, comme dient aucuns, et, entre autres, eut deux disciples, l'un fut Ascanus et l'autre Sarchas, qui puis furent grans et vintAscanus à Romme après la mort de Philone, où il fut moult honnoré. Cestui Philoyne estoit grant en la theorique des corps celestes, et icelui Sarchas et Maximus son compaignon furent en Espaigne, où ilz furent moult appreciez et là tindrent pedagogue d'estudians. Cestui Philoine eut et sceut la langue grecque, hebraïque et latine. Aucuns dient qu'il translata leLivre de sapienceen latin et se treuve qu'il prenostica sur une conjunction qui fut en ce temps, c'est assavoir 5119, le IIcXLIIIe jour, ou XXXe degré de Libra, en triplicité de l'air.
Asclepiades, le souverain medicin, duquel parle Pline en son XXVIe livre, ca.  III, fut aussi expert en la sciencedes estoilles et en escripvit plusieurs volumes, et fut en son temps moult estimé et aprecié à Romme et fut maistre du grant Pompée.
Claugien, bon arismeticien et parfait astrologien et medicin. Cestui jugea de la grant peste, qui fut après la combustion de Cartage, où l'on estyme qu'il mourut mille milliers de personnes. Cestui predist la bataille serville qui fut en Sicille où il fut conspiré LXXm serfz et à Fabius Quincius sa victoire contre le roy d'Armenie, où furent noïez cent IIIIxx mil Armeniens
Herotides fut aussi en ce temps notable philosophe et expert en la theorique des planettes et fist aucuns canon et tables, par quoy il est allegué d'aucuns docteurs d'astrologie.
Cathon, le Sage dit, en ce temps fut moult aprecié pour son sçavoir; fut, selon aucuns, disciple de Panecius, dessus nommé. Cestui se delecta ès sciences quadrivialles et aussi aux ars militaires et usa des ellections astrologalles moult souvent.
Jergis, le pur astrologien, fut en ce temps moult apprecié à Romme, pour l'experience de sa science. Cestui composadivers traictiez moult utilles sur toutes les parties de astrologie; à cause de quoy il est allegué de tous astrologiens anciens et nouveaulx.
Ysaac Obenazem fut en ce temps moult aprecié par sa grande encienneté et moult bonne experience en la science des estoilles. Cestui prenostica sur les nativités de plusieurs qui furent veriffiées, par especial en la mere d'Alixandre qui fut cruellement occize et en celle Zenones, fille du roy Darie et femme du très puissant roy Alexandre, et aussi celle de Herculles, filz dudit roy Allixandre et de Barsane que ledit Alixandre conquist en Perse, dont il fut moult estimé, et à plusieurs fut moult difficille croire comme si très haulte maison qui occuppoit tout le monde, fut si miserablement destruite et finie.
Gillonides fut en ce temps moult aprecié pour la science des estoilles. Cestui predist les portans des terres qui furent en son temps, de quoy parle Pline en son IIe livre ou IIIIxxVe  cap., disant:« Factum est ei hoc semel, quod equidem in Etrusca disciplina voluminibusque inveni, ingens terrarum portentum L. Marcio Sexto Jullio consuli in agro Mutinensi, scilicet namque montes duo interse concurrerunt crepitu maximo assultantes reccedentes que, inter eos flama fumoque in celum exunte interdiu, spectante e via Emillia magna equitum Romanorum familliorumque et viatorum multitudine; eo concursu villa omnes elissa, animalia permulta, intra fuerant, exanimata sunt, anno ante belle socialle volum » .Aristodemus philozophus; Menecratus Aristarchii, ejus discipuli.Cestui Aristodemus fut maistre de Pompée. Bien est ilqu'il en fut ung autre qui fut maistre de Strabo et tous furent expers en la science des estoilles.
Albassari, souverain medicin et bon astrologien, fut en ce temps moult aprecié de Judas Machabeus, car avecques sa science fut moult experimenté en l'art millitaire. De cestui Albasari est faicte mencion èsPendetes de medicine, ou chappitre de« Nabach id est agriffolium » .Il fut excellent arbolaire; l'en a escript en ebrieu qu'il jugea la mort Antipater, qui tant avoit regné après qu'il ot empoisonné Alexandre.
Sostratus, second de ce nom, frere du premier Aristodemus, fut en ce temps homme de incredible et admirable engin et fut moult aprecié pour l'experience qu'il avoit en la science des estoilles. Cestui escripvit sur geometrie, medicine et astrologie. Cestui eut à disciple Anaxarcus, qui puis couppa sa langue aux dens et la cracha au visage du tirant qui le vouloit contraindre à dire autre que verité. Cestui Sostratus predist la grande multiplicacion des locustes qui mengerent tout ce qu'ilz trouverent à elles commestible sur terre, voire les escorces des arbres, et la grande mortalité que la putreffactiond'icelles causa après, en laquelle ilz moururent, selon aucuns, VIIIc mille hommes et les oyseaulx en l'air et bestes en terre, qui fut une chose moult horrible à oyr. Aucuns dient que ce fut à l'ocasion d'une grande conjunction qui fut lors.
Symon le Romain fut environ ce temps au roy Demetrius, filz de Seleuce, excellant astrologien et bon medicin. Cestui fut envoyé pour conduire l'ost dudit Demetrius contre le roy Anthioche et fut Lysias, et si bien se gouverna et bailla si bonne ellection de combatre, que ledit Anthioche fut prins au corps et aussi Lisias et admener à Demetrius, lequel ne les daigna veoir, mais les fist occire.
5159. Bedigoras, l'excellant philozophe, medicin et astrologien, fut en ce temps en Grece moult aprecié. Cestui congneut diverses gommes et racines et experimenta de plusieurs leurs vertuz. Ce fut lui qui ataignit plus profundement la vertu de zedoar contre les morsures venimeuses. Cestui fist plusieurs predicions au moïen desquelles le peuple l'estima moult et eut plusieurs disciples et des plus grans seigneurs et, entre autres, eut Adamaston et Philex, qui furent puis ses successeurs en la science de astrologie.
5136. Cornelius Nachilus fut en ce temps, selon aucuns, et prenostica la destrucion des Cymbriens qui fut faictepar Marius, Silla consul, l'an XXVII de Ptholomée Phisconis, où moururent IIc mil hommesarmez et IIIIxx mil hommes prisonniers, entre lesquelz estoit leur duc, nomméTeucomodo. Cestui Cornelius fut excellant et notable astrologien et pere de Cornelius Gallus, cy après nommé, selon aucuns.
Fabianus fut environ ce temps, homme de longue experience. Cestui emprint selon les corps celestes de mesurer la mer et les profons gouffres, et trouva le plus parfont estre de XV stades en la haulte mer, et à l'autre part« in Ponto ex adverso Corporum gentis vocant Bachea Ponti -- tricentis fere a continenti stadiis inmensa altitudine maris tradunt, vadiis nunquam repertis » .
Cornelius Galus fut en ce temps deça les mons, nepveu de Verone, homme insigne et vertueux et très grant astrologien, et de lui aprint la science des estoilles, perquist et cercha maintes hystoires, fist le geographe et le livreDe viris illustribuset aucunes croniques et monstre bien qu'il estoit mixte. Il ne se trouve pas qu'il aye riens escript en son astrologie , mais il a eu des disciples qui y ont grandement prouffité.
Jason, filz Elleazar, fut environ ce temps envoyay par ceulx d'Israël devers les Romains pour confermer leurs aliances, pour ce qu'il estoit sage et grant praticien en la science des estoilles, et tant fist qu'il obtint et envoïerent celle paix escripte en table d'arain en perpetuel memoire et rescripvirent à Demetrius qu'il se depportast de plus grever les enfans d'lsraël.
Anthenodorus Priam Tharsensis fut en ce temps moult aprecié pour sa science de philozophie et de astrologie. Sont aucuns qui dient qu'il fut disciple de Valere. Autres dient qu'il fut familier de Lucio Marcio le consul, et qu'il prenostica l'orrible et grosse gresle qui dura VII jours continuelz.
Hermabon de Lothoringe fut en ce temps moult aprecié de Gayus et Malius en l'allée qu'ilz firent contre ceulx d'Almaigne, qui s'estoient rebellés contre ceulx de Romme. Cestui, par la science des astres, predist leur desconfiture finalle, jaçoit ce qu'ilz firent grande resistance par plusieurs journées, eulz aidez des Symbrians et Germaniens et ou derrenier conflict en mourut cent LXm et à la chasse grande multitude, aymant mieulx mourir que estre subjugués par leurs ennemis. Cestui predit la conjuracion de Katheline le tirant, qu'il fist contre ceux de Romme, dont il fut moult estimé.
Hachyn fut environ ce temps, comme plaist à aucun, souverain astrologien et grant philosophe et moult bien congnoissant la vertu des herbes. Cestui est alegué de Matheus Silvaticus en sesPandetes, ou chappitre du giroffle. Cestui monstra la science de medicine et de astrologie au filz Mesarugie qui fut en son temps moult devost. Cestui Messarugie congneut aussi les herbes et sceut la proprieté de plusieurs.
Strabo fut en ce temps moult renommé philozophe, hystorien et grant astrologien; monstre bien en ses euvres qu'il fut bien erudicq en la science de la terre, mesmement en son livreDe situ orbis, où il divise terre et mer.
Alquidal Melobel fut en ce temps maistre de Varo, jaçoit ce que j'ay leu Barro, excellant astrologien en Grece. Cestui predist l'exil des Romains sur la signifficacion d'une grande conjuction et les grandes causes qui furent en Occident et la cherté des vivres provenant, comme il disoit, de l'infortune de Mercure et de Jupiter, par quoy il jugea l'infortune aussi des clercs et escriptures et tost après fut oy que en Egipte furent brullez IIIIc mil volumes de livres et ne peut l'en jamais sçaver de quel lieu proceda le feu.
Solin, selon aucuns, fut aussi en ce temps, lequel composa le livreDe mirabilibus mundi, ouquel il monstre bien que sçavoit les merveilleuses impressions celestes, ausquelles il concorda les merveilles de si bas. Cestui Solin fist ung traictié de astrologie à l'empereur Auguste Cezar où il depignit la mappemonde moult subtillement. Cestui est allegué sur les nativitez de plusieurs enciens.
Octuz Egiptus fut en ce temps souverain clerc et grant astrologien.
Caliphanes, le souverain astrologien et medicin, fut en ce temps moult aprecié à Romme pour ses predicions que cothidiennement faisoit et, pour son grant nom, fut envoyai en Auffricque pour apaiser aucuns differans.
Theligonus, hommé vertueux et insigne et le plus excellant philosophe et le mieulx pratiquant la science des estoilles que l'on sceust en Athenes pour son temps, fust à la fin de ses jours grant medicin et experimenta plusieurs herbes et racines. Cestui, entre plusieurs livres, en composa ung ouquel il ordonne boire aux femmes certaine pocion pour concever en certaine constellacion. De cestui parle Pline en son XIXe livre, ou XVIe chappitre.
5170. Cenaglius fut en Grece excellant medicin et grant astrologien, lequel predist de la commecte, qui se monstra au temps de la nativité de Metridates LXXX jours, de laquelle est escript:« Stella cometes per LXXX o diebus ita luxit, ut celum omne conflagere videretur. Nam et magnitudina sui solis nitorem vicerat. Et cum oriretur occumberet quevel VIII vel VI horarum spacium consumebat » .Aucuns dient qu'il fut familier de Marc Anthoyne. De cestui parle Jaadon et Pline en son XXVe livre.
5149. Mitridates, homme cler et tant memoré à l'exemple des vertueux, eut la science de astrologie, entre autres, tant recommandée, que luy mesmes se y voulut apliquer, duquel escript Justinus:« Hujus Metridatis futuram magnitudinem etiam celestiam omnia predixerat etc. »Et volut avoir avecque lui gens expers en toutes sciences et, par l'espasse de XL ans, tint contre les Romains, jassoit que la fin de lui fut piteuse et, après plusieurs victoires, tant pour lui que contre lui, il extaignit femmes et filles par venin.
Phanagorius, Castor et Philarcus furent, entre autres, les familliers dudit Metridates; concurrerent en diverses sciences et, par especial, en la science de astrologie.
Sulpicius Gallus fut en ce temps à Romme, hommemoult famé pour la science des estoilles. Entre aucunes choses, il predist sur une clipse, lorsque le roy de Perse fut superé de Paulle et dient aucuns qu'il recouvra les livres de Talles Milesius, dessus alegué. Cestui predist plusieurs jours des guerres et de leurs advenemens et aussi des mortalitez. De cestui parle Pline en son premier livre où il traicte des corps celestes et de leur observavacion ou XIIe chappitre.
Heccaton Egipcius, disciple de Panecii le Second, fut en ce temps expert en la science des estoilles et eut l'esperitmerveilleux et inventa choses incredibles, (, moult subtil à investiguer choses estranges, et fut lui que l'on dit qui trouva la merveille qui est en ung cymetiere à Thurin, cité d'Italie, jouxte l'eglise Sancti Benigni et Tiburcii, lequel cymetiere est de antiquité ordonné pour les moines du lieu et, quant il advient que l'on euvre aucun sepulcre trois jours après que aucun y est en terre, l'on ne treuve os, chair, ne cendre, ne aucune apartenance de corps et ceste merveille a esté souvant trouvée vraye. Semblablement à Saint Ignocent, à Paris, en la fosse ordonnée pour mectre les pouvres, nul corps n'y demeure à corrompre plus de IX jours, autres dient d'une Lune; touteffoiz il est d'aucuns corps nez soubz telleconstellacion, que à jamais ou que se soit, il demeure incorruptible.
Marcion Smyrneus fut, selon aucuns, environ ce temps. Cestui fut bien instruit en la science des estoilles et escripvit de beaux notables sur la science d'icelles, escripvit aussiDe simplicibus effectibus. Appolodorus Pergamenus, Grecus, fut en ce temps et florit à Romme pour la science de astrologie, jaçoit ce que aucuns dient qu'il fut orateur et precepteur de Decalidii et Augusti.
Cayus Falcidius fut en ce temps, homme ayment la chose publicque, et ayma moult la science des estoilles, et pour ce qu'il congneut par les astres, les parens en son temps estre inclinez à faire plus grans legacions que la raison ne estoit, ordonna que nul ne fist testament, que la quarte partie ne fust reservée pour les heritiers.
Chaton le Grant fut environ ce temps moult subtil et entendu en la discipline celeste et furent en lui trois singulieres choses, grant orateur, grant empereur, optime senateur.
Marborix Banob fut en ce temps moult aprecié de la chevalerie romaine et fut envoyée en Gaulle avecques Fabius le consul et predist l'orrible submersion et bataille qui fut faicte sur le Rosne des gens du roy Bituite, roy d'Auvergne, de l'excercite duquel en mourut, tant par glaive que par eaue, cent IIIIxx mille hommes armez, à petit nombre de gens. Cestui Maborix fist ung traicté deastrologie à la combustion de Nevers durant les guerres de Julles Cesar, comme aucuns dient.
Varro Marcus fut environ ce temps, homme de merveilleux labeur et estude, duquel il est escript par Therence qu'il composa plus de livres que homme en sa vie ne sauroit lire. Cestui fut très erudit astrologien et escripvit des corps celestes et d'icelui parle Pline ou second livre de sesNaturelles Histoires, ou IIIIe chappitre, disant:« M. Varro. Adjuvat rerum ordo descriptio circulo qui signifficer vocatur in 12m animalium effigies, per illas solis cursus congruens tot saeculis racio » .
5150. Pompée le vaillant homme, très erudiq en la science des estoilles. Cestui, au moïen de ladite science et de sa chevalerie, subjuga XXII roys. Pline, en son VIe livre, ou XXVIe chappitre, de lui dit telle louange:« Pompeius magnus imperator, bello XXX annorum, confecto fusis, fugatis, occisis in dedicionem acceptis hominum cencies vicies semel octuaginta tribus millibus, depressis aut captis navibus VIIIcXLVI, oppidis castellis mille quingentis XXXVIII, in fidem receptis terris a Meotis locu ad Rubrum mare, subactis etc. »Cestui eut à maistre Asclepiades dessus nommé.
Combadech de Sicille fut en ce temps stipendié de Alexandre le Cruel et fut bien expert en la science des estoilles et par ellection conseilla au dit Alexandre faire la tour« qui Barris dicebatur »en Jherusalem, laquelle se povoit deffendre par deux hommes seullement sur les vivans, pour soy sauver, pour ce qu'il fut prins en hayne du peuple, à cause qu'il avoit fait tuer cinquante mille hommes, les plus enciens et plus vertueux deson sanc, pour ce qu'ilz avoient parlé de son faulx et pervers gouvernement; fist aussi pendre VIIIc autres hommes mariez et tuer leurs femmes et leurs enfans. Cestui Combadech fut ung homme qui moult aimoit justice et verité, pour ce se partit de Jherusalem où resnoit icelle tyranie et revint en Sicille où il mourut.
 M. Marcelus fut en ce temps reputé le plus sage de la terre, consul à Romme avecqs Pompée. Cestui Marcelus fut souverain astrologien, duquel Pline dit ainsi en son VIe livre, ou chappitre XXV :« M. Marcelum ...nam preter civilles victorias undecies centum et nonaginta duo millia hominum occisa proeliis » .Il fault bien dire que cestui Marcel estoit né entierement soubz influence forte de Mars et qu'il sçavoit bien prandre ses ellections en ses haultes entreprises.
5179-5182. C. Julius Cesar, se très preux, noble et vaillant empereur, fut en ce temps, par lequel à merveilles fut aymée, sceue, exaulcée, excercée et pratiquée la science de astrologie, et, pour ce faire, assembla autour de sa personne les plus proffonds et subtilz clers qu'il sceut trouver et peut finerpar toutes terres en la science des estoilles, et voulut, dès sa jeunesse, apprendre et entendre les introductoires, regles et secretz d'icelle, et tant y vacqua etestudia, que finablement il y fut très expert, et tellement que par disputacions il fist condescendre les plus sages de toute Egipte à son oppinion touchant le cours du Soleil, et, selon ce, il ordonna et divisa l'an en trois cens soixante cinq jours et VI heures ou environ, desquelles heures parties en quatre ans se fait le jour du bissexe, lesquieux jours il partit en XII mois, desquelz il nomma l'un de son nom jullet. Il composa en oultre le Nombre d'or et moult de traictiés, comme il appert par sa vie en la premiere partie. De cestui parle Solin en son premier livre et en la premiere partie:« Doctrina, inquit, Jullii recta racione fundata est »et, eodem libro, parum ante finem:« Cesare, inquit, nullus celerius scripsit, nullus velocius legit, unde quatuor epistolas simul dictasse perhibetur » .En toutes lesquelles choses il monstra bien combien il estoit expert en la science de astrologie, au moïen de laquelle et aussy de sa prouesse, toute conduicte par prudence et par la consideracion du temps, il conduisit si très bien ses affaires que il pervint au dessus de plusieurs grandes et chevalereuses entreprinses, par lesquelles il mist la main à la boucle de l'empire de Romme, ce que homme n'avoit encorre fait. Fist aussi mesurer toute la mer et la terre et nombrer isles et regions, et est recité d'une forest appellée Hercine, que l'on dit avoir IX journées de long en laquelle sont diverses espesses de bestes comme unicornes, beufz, ours et semblables et, entre ses singuliers faiz, est escript que il desconfist de ceulx de Belges IIcIIIIxxIIm hommes armez, et en Ytallie XXXm Barbariens, et en Aquictaine XXVIIIm et en Germanie IIIIcm, qui ne povoit pas estre sans science celeste bien conduitte. Fist ung fossé de dix piez de perfont et XVm pas de circuit, en la durée de trois lieux et cent et XX tours de deffence demerveilleuse haulteur, en peu de heures et finablement deffist LXm de ceux de Gaulle. Après eut differant à Pompée, lequel Pompée ordonna contre lui IIIIxx et VIII coohortes en triple maniere. Eut en son excercite XLm chevaulx; en son costé dextre et ou senestre estoient plusieurs roys et senateurs, qui estoient venuz en son aide et à senestre VIm, et Julles Cesar avoit LXXX coohortes, qu'il disposa aussi en triple forme et avoit mains de gens de XXXm pietons et de mille hommes à cheval, que n'avoit Pompée. Touteffois, par sa chevallerie et prudence, il vainquist et en fut tué XIIm et XXXIII centurions et s'enfouyt Pompée en Asye et de là en Egipte, où le jeune Ptholomée, pour avoir la grace de Julles Cesar, le fist tuer. Il estoit assez à presumer qu'il sçavoit bien le cours celeste et qu'il prenoit ses choses en bonne influence et mesmement ès choses que lui mesmes faisoit, comme il se lit que luy seul se combatit LII fois et à toutes prospera, combien que on lit que Marc Marcel« cencies novies fertur pugnasse »comme dit est dessus. De cestui dit les louenges Pline en son livre VIe ou XXVe chappitre:« Animi vigorem prestadentissimum arbitror C. Cesarem dictatorem nec virtutem constanciamque nunc commemoro sublimitatem omnium capacem quae caelo continetur, sed proprium vigorem celeritatemque quodam igne volucrem. Scribere et legem, simul dictare et audire solitum accepimus, epistolas vero tantarum rerum quaternas pariter librariis dictare aut si nichil aliud ageret, septenas. Idem signis colatis quinquegies dimicavit, solus etc. »
5186. Virgille, le plus subtil et eslevé en engin que l'on sceut en toutes sciences , fut en ce temps. Cestui Virgille montre bien en ses euvres et par especial en sesGeorgiques, mesmement ou premier et second livre, là où il entrejecte en ses vers quelque chose de la disposicion de l'air et là il monstre assez à quoy sert icelle partie de astrologie qui est des ellections, quant partout il commande observerla disposicion des corps celestes. à icelui Virgille fut donnée la seigneurie deNaples pour sa grande science. Il fist trente deux merveilles les plus grandes dont il ayt esté memoire, entre lesquelles, ainsi que j'ay leu, il fist une mouche d'arain, sculpée de diverses estoilles en certaine constellacion, laquelle eslevée en l'air tuoit toutes mouches à certaine distance d'elle , laquelle distance estoit le diametre de la cité et le circuit d'icelle; pareillement se lit que à Nostre Dame du Puy en Auvergne, en ung reffretoer qui y est, nulle mouche n'y peut vivre et semblablement, en la Provence dicte Aqueuse, de toute encienneté a ung lieu où nulle mouche ne peut vivre, et, si d'aventure elle y est apportée d'aucun lieu, tantost est morte. Fist à Naples, près la porte Saint Nicolas, soubz le pavement de la rue, soubterre, ung sigille par lequelperittout genre de reptilles noccives; à ceste cause en tout icelui territoire ne s'en treuve nulle espece. Semblablement fist en une des portes de Naples deux ymages l'un à dextre, l'autre à senestre, de telle efficace que les entrans par icelle porte du costé dextre avoient toute prosperité en leurs maisons en icelle cité, et si« a casu »passoient à la part senestre toute infelicité; l'ymage, à part dextre estoit joyeuse de semblance, celle de la part senestre esclence et de contenance dollente. Fist ung cheval d'arain qui garissoit tous chevaulx qui le veoient de quelque mal qu'ilz eussent. Fist ung tonnel qui gectoit vin sans cesser, qui garissoit hommes et femmes qui en beuvoient, de toutes langueurs. Fonda une maison de plaisance sur ung oef lequel estoit mobille, et, sitost que on touchoit l'oef, l'ediffice trembloit. Fist le palais à Romme nommé Coliseum, qui est le plus singulier de Romme, et en icelui il constitua plusieurs ymages de bois en la representacion des provinces, qui tenoient en leurs mains clochetes, qui frappoient quant quelque rebelion se vouloit sourdre, et, au dessus dudit palais, constitua ung chevalier d'arain qui tenoit une espée vibrante, faisant contenance et semblant de menacer icelle partie. Fist aussi à Naples durant la peste, en certaine constellacion, une sangsuge d'or, alias une yrunde, et la mist au fons d'un puis et par ce fut la cité delivrée d'icelle pestillence; longtemps après, la sangsuge ou yrunde tirée dudit puis, la peste recommança et fut la cité remplie d'infini nombre de sangsuges ou yrundes.Icelui Virgille fist ès confins dudit Naples, à l'opposite d'une montaigne, entrerochers et lieu fort difficille à aller, ung jardin planté d'arbres et de diverses herbes, entre lesquelles avoit une herbe appellée Herba lucis, de telle vertu que tous ceulx qui la touchoient avoient incontinent acutissime veue. Item, au plus hault d'icelui lieu, estoit une ymage de cuyvre, tenant en sa bande une trompe, laquelle, touttefois que le vent de Auster ventoit, par certain object entroit en icelle et par ce se tournoit, qui portoit grant prouffit aux voyageurs par mer. Semblablement mist icelui Virgille sur une haulte roche, en la mer, oudit confin de Naples, deux grandes ymages de cuivre tenant bucines, lesquelles ou mois de may rebouterent par leur soufflement la cendre et poulciere ardente que gectoit icelui mont et par ce, estoit delivré le pays de combustion et les biens de terre. Fist aussi icelui Virgille en icelle cité, pour l'utillitédu peuple, pour une admiracion perpetuelle, une maniere de baings de somptueuse construction, qui garissoient de toutes maladies interiores et exteriores, et, pour chacune diversité de maladie, mist epithaphes et tiltres, pour advertir que l'un ne se print pour l'autre. Mais l'envie des escoles de Salerne fist rompre iceulx epithaffes, à cause de quoy sont hors usage. Fist semblablement icelui Virgille, par son art mathematique, percer une montaigne pour abreger le chemin, si très avant que, à peine quant l'on est ou milieu, se peuvent veoir les deux boutz; en laquelle concavité jamais nul, pour quelque machinacion que ce fust, ne peut fere domage ne desplaisir à nul et à ceste cause se y peut passer seurement.Fist faillir et estaindre le feu de tout Romme et desenvirons et puis trouver en l'asille de l'empereur. Fist ung jardin en l'air, invisible sinon à ceulx qui vouloit. Fist les baings de medicine à Naples, qui garissoient de toutes maladies. Fist paver le fleuve du Tybre en une nuyt. Fist percer la montaigne pour abrevier le chemin de merveilleuse et penible distance. Fist deux ymages de cuyvre sur les montaignes de Ethna, qui gectent le feu, lesquelz, quant le vent qui jectoit la flame et challeur sur terre ventoit, ilz souffloient en longues bucines, par telle façon qu'ilz reboutoient tout en la mer. Fist à Naples que nulle chair pour challeur qui peust fere, ne se povoitempirer en la boucherie du lieu. Fist ung mirouer ouquel on veoit les ennemis de Romme de longue distance. Fist deux cierges et une lampe ardant continuellement de feu inextinguible qu'il encloyt en terre. Fist une ymage, qui lui rendoit responce de toutes choses. Fist ou Capitol de Romme les ymages de toutes lesprovinces, qui se mouvoient et frappoient sur leurs tintinabuz qu'ils avoient au col, si tost que quelque rumeur ou division venoit en la province, affin que incontinent le Senat y pourveust. L'on dit que ses os sont en aucun chastel près la mer, lequelz sont tellement situez que meuvent comme la mer, en haulssant ou baissant, et dit ung docteur de Flourence que la pluspart de ses choses il fist naturellement et par la science de astrologie; bien sauroit, mainte merveille en feroit, qui miracleressembleroit cestui Virgille. Saint Augustin, ou premier livre de laCité de Dieu, en parle assez et l'a en très bonne estyme et, entre autres choses, dit qu'il fist une tour à mectre cloches, laquelle touchée, toutes les cloches sonnoient. Cestui Virgille eut des ennemis et emuleurs qui lui misdrent sus qu'il mesloit avecque ses vers, les vers d'aucuns philosophes, et il respondit:« Magnarum esse virum clavem extorquere de manii Herculis » .Vesquit LIII ans. De cestui parle Saint Augustin ou premier livre de laCité de Dieu:« Poeta magnus omnium quod preclarissimus atque optimus » .Fist aussi une semblance de truye d'arain qui humoit toutes les noises qui se faisoient à Romme, et deux grans ymages de cuyvre, qui jouoyent d'une pomme ou pelote par dessus Romme.
Phalometh et Pantheus furent en ce temps stipendiez en la court de l'empereur Octovien, nepveu dudit Julles Cesar. Icelui Phalometh l'on dit avoir esté disciple dudit Virgille et estre souverains astrologiens, par le conseilh desquelz ledit Octovien conduisoit et guidoit ses plus haulx affaires. Cestui Phalometh predisoit chacun an ce qu'il povoit dispositivement congnoistre et, entre autres choses, fist esmerveiller icelui Octovien, pour ce aussi qu'ildist que grans merveilles se verroient dedans Romme et autre part, et, asseztost après, fut veue en Romme, oultre le Tibre, une grande fontaine emanant huille et ung cercle de coulleur d'or, à l'entour du Soleil, et, bientost après, furent oyes en Romme les nouvelles de la bienheureuse nativité de Nostre Sauveur et Redempteur Jhesu Crist, comme recite Eutroppe.
Marcus Porcius fut en ce temps, homme de singuliere doctrine et moult experimenté ès corps celestes. Cestui, comme dient aucuns, predist aux Romains la prinse de Anthioche en Syrie et predist aussi que ou ciel et en terre se monstroient aucuns signes, ce qui fut veriffié, car sur Romme se monstrerent trois soleils et ung fut oy parler voix humaine en labourant, et, vers Transtiberin, la terre se rumpit et gecta huille tout le jour.
Nearcho fut environ le temps Thiberius,pour ce qu'il predist son triumphe et qu'il supereroit ceulx de Germanie, ce qui advint et admena à Romme inumbrable nombre de captifz, à cause de quoy fut appellé empereur.
Numenius fut en ce temps moult souverain calculateur ès corps celestes et pour ce moult aprecié à Romme et fut lui qui eut la charge de nombrer les citadins de Romme, ce qu'il fist moult veritablement et en trouva ce nombre 4 164 000 qui est quatre foiz cent LXIIII mil hommes. Autres mectent 6 943 000 qui est« sexagesies novies centena et quadraginta tria » .
En ce mesmes temps furent six ou sept concurrens, tous grans astrologiens, dont la pluspart estoit ès Ytalles et en Grece, c'est assavoir Messela, Cornicius, Melandes, Plaudistes, prince des hystoriens, Lambagetz, Forenus et Pistoris, et, jaçoit que les aucuns d'iceulx, par leurs euvres, ne donnent clerement à congnoistre qu'ilz ayent esté purs astrologiens, touteffoiz l'un en allegant l'autre, ès matieres des corps celestes, le manifestent assez, et soit noté que plusieurs grans hommes ont esté, tant Juifz que Grecz, dont les Latins ne ont aucune memoire, que j'ay obmis pour cause de breveté et pour eviter prolixité.
Palladius, qui fist en sa viellesse le livreDeagricultura, fut en ce temps erudicq en la science des corps celestes et le monstre bien en icelui livre ouquel il reduit à diverses plantes aucunes estoilles et aussi aux ellections qu'il enseigne prandre à planter, semer et anter.
Thiberius Prevignus, filz adoptif de l'empereur Octovien, fut en ce temps homme de grant prudence et sage, et qui moult garda ses subgetz d'oppression; fut à merveilles erudicq en la science de astrologie et moult l'ayma et se y delecta et fut à cestui, selon aucuns, que ung alkymien s'adreça et lui presenta une couppe de verre infrangible et ductible au mertel, dont nouvellement avoit trouvée la science. Si enquist l'empereur si à nul l'avoit aprinse et si nul que lui le sçavoit ainsi fere et respondit que non. Alors commanda que on lui coppast la teste, pour qu'il disoit que tous les metaulx, par especial l'or et l'argent, seroient avillez et non challuz.
5188.Pamphille, souverain philozophe et bon astrologien, fut en ce temps. Cestui alla en diverses regions pour aprandre et pour sçavoir et sercha les sages en la science des estoilles et, entreautres, il visita Diodorus et Ovide Naso, puis fut stipendié après les dessusdits de ce notable empereur Octovien et lui monstra l'excellance et le povoir des influences où il print grant espoir et plaisir et se conduisit et sesaffaires tout son temps, selon la science des estoilles. L'on lit qu'il eut Vm batailles. Il est bien à noter que le ciel le favorisoit grandement, car celui n'eut point de second pour ce que en petit temps il reduisit tout le monde en une monarchie.
Anaxalides, selon aucun, fut environ ce temps, souffisant fondé en philosophie et bon astrologien. Cestui a escript sur les interrogacions, mais non parachevé,« quia morte preventus ».Cestui prenostica moult de choses qui advindrent en ce temps, dont il fut moult estimé. Il fist deux excellans clers ses dissiples, bons astrologiens, l'un nommé Manydes, son nepveu et l'autre Helyas.
5199. Clodomeras fust aussi en ce temps. Fut celui qui parellection ou signe de Libra donna le moïen de fonder la cité de Lion à Mynacio Plauto, disciple de Cicero, et fut lui aussi qui fut appellé du gendre de Octovien, nommé Marcus Agrippa, et lui donna aussi ellection pour faire la cité de Agrippine, qui à present est nommée Colongne. Aucuns dient que celui Clodomeras fut maistre de Valere et de Tarlonys.
Carneades l'Encien fut en ce temps moult aprecié pour sa vehemente estude. Cestui pur astrologien et grant philosophe fist moult de choses et de lui parle Vallere en son VIIIe livre et chapitre VIIe. Cestui estoit fort experimenté à juger sur la revolucion des ans et sur les nativitez et eut plusieurs disciples, lesquelx fut ung nommé Phedron, qui aussi en son temps fut moult aprecié pour la science des estoilles et de medicine. De cestui est escript qu'il vaca nonante ans à l'estude de sapience et tant l'ayma que souventes fois oblioit prandre sa reffection.
Vallentinus fut en ce temps, selon aucuns, moult expert en la science de astrologie et grant investigateur de choses ardues. Entre aucunes de ses choses, recite avoir experimenté ce qu'il avoit trouvé escript d'un lieu qui est entre Naples et Puteolum. C'est comme un mareschage sec, combien qu'il y ait terre luctueuse et bourbeuze. En aucun endroit d'icelui lieu, si aucun animal y est mis, de tant forte vie puisse il estre, incontinent est mort, et si, d'aventure, aucun oysel vole sur icelui endroit, incontinent chet mort à terre. Cestui fut bon calcullateur et escripvit des mouvemens assez compendieusement.En cest aage dessus escript ont esté plusieurs souverains hommes et clers astrologiens lesquelx j'ay trouvez en divers volumes espars, mesmement ès volumes cy dessus mencionnés, desquelx je n'ay peu proprement avoir les temps presiz, ne congnoissance de leurs faiz, par quoy je les metz en tourbe, car se seroit à moy impossible de chacun d'iceulx aller investiguer leurs lieux et leurs faiz et sontAquilla, Antigene, Arpemydoro, Appolono Pergameno, Archillas rege, Aquillo qui de Etruscha scripsit, Appolo qui de odoribus et astrix scripsit, Anteo, Appolodoro Ceriense, Andrea Muesicle, Alceo, Anaxilao, Anthonio Castore, Aristogitone, Arthenione, Appolonio Tyaneo, Atralo medico, Appione gramatico, optimo astrologo et medico, Boeto que Otygonia illaque de auguris, Boene medico et astrologo sapientissimo, Betho qui de Indie etc., Celio Antipatro, Censorio, Celicrata, Calidemo, Caelimache, Cleobulo, Corbullone, Claudio Cesare, Caliphone, Catone Muriano, CalfurnioBasso, Cremyrio sexto, Dignocrates architectus qui in Alexandria Egipti scripsit de astrix, Domicio Corbulone, Domicius Piso, Dionisio qui Magonem transtulit, Demetrio rex, Fabiano, Fabricio, Flaco, Feaalle Nigidio, Fabio Vestalle qui de ymaginibus celi scripsit, Gidius Cresias qui de locis ubi ignis semper ardentis et de terra ambitu scripsit et sub quibus ymaginibus plagas et terra ambitu dicet esse 84 millia quingenti cum XXV hec Pliniilibro II o capitulo cent XI, Hilepolemeo, Jullio Actio, Julio Sabino, Jullio Basso qui de astrix et medicinis grece scripsit, La. Pisone, L. Metelo, Labeone, Laruncio qui de astrix scripsit, Malore, Machania, Nymphodoro, Nycandro, Neoptholomeo qui mella scripsit, Nearcho qui de navigacione et etiam de spera scripsit qui Odie servatur duodecies quinquaginte mille passuum, Polyhistore, Philyscide, Pithea Maxilliensis doctor qui de astrix scripsit et de remissa et ascensu maris, Polibio, Philometre rege, Philistio, Philarcho, Philemone, Ptholemeo Lago, Praxagora, P. Langro, Phama phisico qui de motibus Veneris scripsit, Q. Tuberione, Q. Hircio, Ruffino, Sarcenay Celso, Sosimene, Solone Licio, Sypione, Salustio, Straxillo, Smyrneus qui de simplicibus effectibus et de nativitatibus scripsit, Theopompo, Turaneo descripsit orbis, Thymostene iste fuit profectus classem Philadelphi iste scripsit de regione Colthica dicit in eam esse IIIc naciones qua dissimilibus linguis utentur, Trebonio Nigro, Tarquinio, Valleriano Actio, Valerio minographo, Umbricio Meliore, Vallerius Ancias scripsit de potencia Solis, Verio Flaco, Xenagoras.
Anno Christi1. En ce temps vindrent en Bethleam les trois roys, Jaspar, Melchion et Balthasar, tous grans philozophes et astrologiens, de très loingtaines et diverses regions, adorer Nostre Saulveur et Redempteur Jhesu Crist duquel ils avoient precongneu la glorieuse nativité et, par la vision de l'estoille miraculeusement de nouvel née, la region et le chemin par son mouvement, pour laquelle veoir ilz avoient veilhé maintes nuiz, sachans par la prophecie:« Orietur stella ex Jacob »qu'elle devoit apparoir. Il se treuve aussi, parastrologie, que certain temps devant la nativité de Nostre dit Saulveur, s'estoit apparue une commecte qui se nomme Rosa, par laquelle estoit signiffiée ou monstrée la figuration de la nativité du plus grant et vertueux prophete et le plus juste qui jamais avoit esté, estoit ou povoit estre, qui assez representoit Nostre Saulveur Jhesu Crist, à le bien entendre, ce que lesdits trois roys, qui estoient grans astrologiens, povoient aussi avoir veu et consideré. Et soit noté que icelui Balthasar est le XXVIe roy que empereur, qui se soit entremis de la science des estoilles, que j'ay recuilliz cy dessus, dignes de memorer, par quoy appert que la science de astrologie estoit et a esté tousjours excercée par grans hommes, roys et princes et par les pasteurs; pour ce à sa glorieuse nativité il ne se treuve pas d'autres premier avoir esté recongneu ne adoré, et, s'il n'y avoit que ceste figure, doit il suffire. Où sont les prestres qui ayent ce fait?Et saint Crisostome sur saint Mathieu dit:« Legi apud aliquem istos Magos ex libris Balaam et divinatoris, appariture stella eius, accepisse scienciam; cuius divinacio posita est in Veteri Testamento“Orietur stella etc. ”Audivi eciam aliquis refferentesde scriptura quadam, et si non certa, tamen non destruente fidem; sed pocius delectante, quoniam erat gens quedam in ipso orientis, juxta Occeanum sita; apud quos ferebatur scriptura, de apperitura hac stella, que per generaciones studiosorum hominum patribus, filiis suis refferentibus, habebatur deducta; eligerunt itaque se ipsos, XII quidem ex seipsis studiosus, et misteriorum celestium amatores, ac posuerunt seipsos ad expectacionem huius stelle, et si quos ex eis moriebatur, filius aut aliquis propinquorum in eius loco constituebantur. Dicebantur autemMagusei linga eorum, quorum in silencio tacitaque voce glorifficabant Deum. Hii ergo per annos singulos post mensem ascendebant in montem, qui vocabatur Victorialis; habens in se quandam spelucam in saxo, fontibus et electis arboribus amenissimis, ibique se lavantes orabant, per singulas generationes semper expectantes, ne forte in generacione stella beatitudinis oriretur. Tandem igitur comparuit eis descendens super montem illum Victorialem; habens in se quasi pueri parvi formam, et super se similitudinem crucis, que locuta est eis, eosque docuit, et ut proficiscerentur in Judeam precepit. Profiscientes autem precedebat stella per biennum, et nec cibus, ne potus deficit in peris eorum, cetera vero, que ab eis gesta esse refferuntur inEvangeliocompendiose ponuntur » .Et doncques si le Createur du ciel s'est voulu fere aourer par trois si souverains astrologiens, il s'ensuit bien qu'il ayt voulu en eulx manifester la Trinité, etc.
Cthener Symon, prince en Judée, homme honnoré comme recite Josephus, fut en son temps moult honnoré pour la science des estoilles et fut cause, par la science de astrologie, de appaiser les incredibles discors qui lors estoient en Jherusalem entre les plus grans, et predist plusieurs choses qui lors furent veues et veriffiées.
40. Zenarcus le Sicilien en ce temps florit philozophe en Athenes et puis à Romme. Aucuns dient qu'il fut famillier de Thibere l'empereur,pour l'experience qu'il eut des estoilles et dist aucuns qu'il prenostica le grant mouvement de terre qui fut en Ephese et la famine qui fut après, de laquelle Agalus avait prophetisé.
Boemie fut environ ce temps medicin et astrologien de l'empereur Thibere avant Zenarcus et predist sur l'an de la revolucion XIIe de son empire plusieurs choses dont parle Pline en son second livre au IIIIxxVIe chappitre« de miracula terre »disant que l'an 17e dudit Thibere futung merveilleux mouvement de terre et innondation d'eaue ensemble meuz d'un espart tellement que douze cités d'Asie corruerent en une nuyt et furent prosternées, et comme cestui Boemie eust autreffois prenostiqué du mouvement de terre est à Naples et autres lieux alentour de Romme, touttefois avoit dit que Romme jamais ne trembleroit, qui estoit dit sur nature comme il me semble, car il y a lieux caverneux, etc.
Johannes Thelones, Juif, homme bien renommé entre les Juifz en Jherusalem pour la science des estoilles. Cestui predist les grans jurges et differans qui furent en Jherusalem contre ung nommé Floron, envoïé de par Neron, que le tresor sacré seroit violé, ce qui fut, comme recite Josephus,in libroDe bello judaico.
Seneque, le grant philozophe, fut en ce temps homme moult renommé. Cestui eut la science des estoilles moult recommandée, et monstre bien qu'il en sçavoit assez en ung traicté qu'il a fait des ars liberaux.
Cayus Caligula, homme cler, insigne et studieux, l'an Nostre Seigneur XXXIX, duquel est escript« quod scivit et tenuit septem artes liberales ».
Eleazar, filiusJairi, prebtre du temple de Jherusalem, homme moult scientiffique, prenostica sur une revolucion d'aucun an de ce temps que une souldaine esmocion se feroit, où grande multitude de gens seroient occiz, ce qui advint environ ce temps, car en ung jour et en une heure, comme quasi si s'eust esté ordonnance divine, les Juifz mirent à mort ce qu'ilz peurent trouver des gens de Cesar entre eulx et en tuerent jusques au nombre de XX mille, et aussi les merveilleux strages et dirupcions et spolacions qui furent faictes et l'occision de XIIIm personnes faictes au IIIe jour ensuivant, par le commun.
Cornutus, philozophus, fut en ce temps moult aprecié par l'empereur Herodes pour la science des estoilles, jaçoit ce qu'il le contredisist en plusieurs choses.
Dyagoras fut environ se temps, homme de singuliere estime en la science des corps celestes et aussi fut souverain medicin. Fut celui qui deffendit l'usage du pavot, en tant que touche les maladies qui peust venir aux yeux et aux oreilles. Cestui experimenta moult de choses pour actaindre à la vertu des gommes, racynes et herbes et predist plusieurs choses dont il fut moult estimé.
Vectius Vallens, notable medicin et astrologien, fut après Cornutus audit empereur Neron et luy composa ung livre ouquel il monstrebien comme il estoit profond en la science des estoilles.
Theodorus Priscianus fut environ ce temps, comme plaist à aucuns, grant astrologien et medicin, combien que autres vuellent dire que ce fut son pere, qui fut philosophe d'Athenes. Touteffois ailleurs ay veu que cestui jeune estoit au temps de Seneque et fut son disciple, et depuis ala en maintes terres pour enquerir la profondité des secrectz de medicine et de astrologie aux hommes qu'il sceut plus experimentez. De cestui est faicte mencion èsPandeches, ou chappitre« de liquiricie »et èsCroniquesde Laurens.
Joseph de Samarie fut en ce temps reputé souverain en la science de astrologie et medicine, de la lignée de Levi prebtre. Environ ce temps predist, comme apert par ses successeurs et livres sur la revolucion des ans du monde, les merveilles qui se virent ès differans des Juifz, et, entre autres, assez près le merveilleux cas d'un nommé Symon, filz Saul, lequel, voyant chacun jour tuer et occire les Juifz de sa partie par les estranges, voyant aussi qu'il n'y avoit homme qui se mist au devant pourles deffendre, lui, comme jeune audax et magnanime, print le gleve ou poing, voyant ses parans tous devant lui, print premier son pere par les cheveux et le mist l'espée ou corps et semblablement à sa mere, à sa femme, à ses enfans et à tous ses parens, sans avoir pitié des jeunes ne des enciens, et disant:« Les ennemis n'emporteront point de gloire de mes parans, ne de moy », se mist aussi son espée à travers le ventre, et ce lui fut reputé par les Juifs à moult grande euvre. Les Juifz postilleurs sur Joseph le mectent en elegante forme.
Membrany, Aristonachus et Philodeus furent en ce temps souverains philozophes et astrologiens, et tous ont escript chacun en droit soy de la science des estoilles, mais icellui Membrany plus compendieusement que les autres sur toutes les parties d'icelle. Aussi est il allegué de plusieurs. Alzakelis et Beulopes furent en ce temps souverains astrologiens et, pour avoir ample congnoissance de la science desestoilles, alerent en diverses terres, par especial cestui Arzakellis, lequel fist la saphée, qui est ung très subtil instrument et moult convenable en la science, et en fist la theorique et pratique par escript. L'on dit qu'il fut Juif et qu'il predist plusieurs choses futures advenir sur Jherusalem.
Phelipe Jachim, prince de la chevalerie du roy Agrippe, fut en ce temps moult aprecié pour la profundité qu'il avoit en la science de astrologie. Cestui fist en son temps de moult singuliers jugemens en la science des estoilles, tant sur les nativités que sur autres questions, entre lesquelz prenostica l'occision de cinq mille Romains à pié et trois cens à cheval d'une part, et de IXc et IIIIxx à l'autre, le VIIIe jour de novembre, l'an XIIe du regne de Neron.
42. Been Haly fut en ce temps souverain astrologien. Cestui prenostica de la grande commecte qui dura si longtemps sur Jherusalem et escripvit sur plusieurs parties de astrologie, à cause de quoy il estallegué de Haly Abenragel et de Benocch et de plusieurs autres.
Symeon de Joppe, souverain astrologien et Joseph, gouverneur en chef de la cité de Jotapata, longtemps devant qu'elle fut assiegé par Vespasien, predirent miserables choses, qui faictes y seroient, car, d'une part et d'autre, dura très longtemps la deffence, et à diverses journées et assaulx finablement fut prinse par les Romains, jouxte la maniere et au tempsqu'ilz avoient dit, et y fut tué XL mille hommes et plus et prins mille et deux cens prisonniers et la cité mise en feu, et femmes et enfans tout à l'espée, le premier des kalendes de juillet, l'an XIIIe du resne de Neron, comme fut trouvé par le rapport des captifz, qui tesmoingnirent à Vespasien que Joseph leur avoit dit que au chef de XLVII jours ainsi en adviendroit. Cestui Symeon de Jobe et icelui Joseph prenoient leurs ellections de combatre, autrement ilz n'eussent jamais tant peu durer contre telle puissance.
Phillo, le disert philosophe, duquel les livres sont tenuz de l'Eglise, fut en ce temps moult renommé pour la science des estoilles. Aucuns dient qu'il predist à Vespasien la destruction de Taricheate et l'occision faicte ou lac jouxte icelle, que l'on dit bataille navalle, Vm et cinq cens hommes et XXXIIIIm de venduz, sans ceulx qui furent donnés à Agrippe. Predist aussi les signes, presages et portans qui lors apparurent, et ce qui advint à ceulx du temple d'Orel, du Soleil et de Gamala.
Bembrilz fut en ce temps, moult souverain en la science des estoilles. Cestui prenostica la miserable destruction des Juifz etla dirrupcion du mont Bibien et de la combustion des lieux circumvoysins faictes à son moyen.
Benjamyn de Jotapata, grant et singulier philosophe et bon astrologien, predist en ce temps à ceulx de Effeta en Galilée leur destruction longtemps devant et qu'elle se feroit par les Romains, comme il fut après veriffié par Vespasien, qui fut longtemps devant avecques la puissance des Romains, lequel, après plusieurs durs et merveilleux assaulx, la print et mist à mort à une foiz XIIm hommes, et XVm captifs, femmes et enfans, jeunes et vielx, mis à l'espée.
Quintillian fut en ce temps, qui moult escripvit en diverses sciences et eut plusieurs disciples et, entre autres, eut Pline qui aussi fut de souverain engin, duquel est escript:« Plerum in consiliis vallet autoritas » .Cestui Quintillian fut grant orateur, toutteffoiz il escripvit sur les mouvemens, comme dient aucuns. Marcialis, philozophus, florit en Espaigne pour la science des astrologie et de là fut envoyé en legacion à Romme où il fut moult aprecié.
Vaspasien, l'excellant et devost empereur, grantphilosophe et moult congnoissant ès corps celestes. Cestui eut alentour de lui plusieurs grans seigneurs, tous grans clers et autres, entre lesquelles il eut Pline le Second, duquel les euvres sont admirarables et qui parle moult en la science des estoilles profondement.
Plinius Romanus,« id est christianus »,fut environ ce temps grave astrologien et escripvit sur les revolucions des ans moult amplement, et est allegué de Hali en la fin de sa Somme. Aucuns dient qu'il fut à Vespasien, mais je croy que ce fut ung autre. De cestui est recité qu'il fut grant investigateur de sciences et choses naturelles, et, entre autres merveilles, vit une dent maxillante, tant grosse que l'on en pourroit fere cent des communes des hommes de present.
Flavius Josephus fut en ce temps homme desouveraine estude. Cestui prenuncia ou prenostica de la mort de Neron et de son empire environ ce temps , fut à merveilles vaillant et fist ung livre nommé de son nom moult singulier et contenant plusieurs livres et volumes, entre lesquelx l'un est intitulléLiber Josephi antiquitatis judaice, et contient XX livres et l'autre volume intitulléFlavii Josephi in textu historiarum de judaico bello VII livres, où il y a choses merveilleusesentre lesquelles en mect aucunes qui advinrent ou temps que Jherusalem fut assigié. Apareut sur Jherusalem ung prodige en semblance d'un gleve et dura ung an. Aussi, le jour de la feste des azimes, qui se fait le VIIIe de avril, le peuple tout assemblé environ l'eure de IX heures,« circum aram Templi tantum lumen effulsit, ut clarissimus dies putaretur et hoc usque ad dividiam pro mansit horam »;item, se mesmes jour ung beuf que l'on menoit au sacriffice« agnum in medio fano peperit ».L'orientalle porte du Temple, qui estoit de cuyvre où XX hommes avoient peine de clorre, fut fermée et les verroux et barres dont elle se clouoit furent mis selon la coustume en l'uisserie qui estoit fabriquée d'une seulle perre, et peu de jours après, ou premier jour du mois de may, fut veue une ymage de perre, nommee Larualis, faisant contenance de foy, autrement qu'elle n'avoit acoustumé.
Titus, filz de Vespasien, empereur, fut en toutes langues instruit et ayma les sept ars liberaulx et fut moult erudicq en iceulx. Cestuy fist le grant sacriffice de Vm bestes à la dedicacion du temple amphitheatre qu'il ediffia. Cestui eut Mathan et Sarbin, ses astrologiens, et lui mesmes prenoit peine de calculler sur sa nativité, mais il ne vesquit gueres. Touttefoiz il destruisit la cité de Jerusalem, qui estoit la plus oppullante et riche cité et sainte de tout le monde, où il gaigna innumerable nombre de richesse et furent occiz à ladicte destruccion XIc mil hommes d'une part, prins IXc captiz, VIIm venduz, IIIIxxIIIIm prins, et ne furent venduz que les jeunes soubz l'aage de XVII ans.
Vallerius Gracus, grant procureur de Judée, fut en ce temps moult intentif et speculatif en la science de astrologie et fut son disciple Philo le Discret, duquel les livres sont moult apreciez.
Marianes fut en ce temps à Romme où il predist les grandes discencions qui furent lors entre les superieurs comme Vitellus, Domicianus et Sabinus et Antonius, où il mourut plus de cinquante mil hommes et y fut tué ou millieu de Romme, l'empereur Vitellien, qui n'avait impereré que VIII mois et V jours.
Eleuterius et Rusticus, compaignons du glorieux saintDenis, furent à Paris en ce temps et furent avecque icelui saint Denis longtemps bien introduiz en la science des estoilles et d'iceulx est faicte mencion en laPostillesur le IIIIe livre des Roys.
Caphandor le Juif fut en ce temps, selon aucuns, à Romme, moult aprecié pour la science de astrologie et grandement stippendié de l'empereur Thibere. Cestui prenostica sur aucune revolucion de l'an, la destruction de certain temple et des prebtres d'icelui, ce qui advint, car lors advint l'istoire de Mundus et de Pauline, laquelle Pauline fut deceue par iceulx prebtres, par engin, et fut enfermée en l'église où estoit caché icelui Mundus, et là, faignant que fust le dieu Anubius, eut sa compagnie, qui estoit femme mariée et moult grande et estymée chaste et pudicq, dont il vint plusieurs maulx, car ledit empereur Thibere les fist tous mectre en croix et subverser ledit temple et fist exiller ledit Mundus, qui l'un des grans de Romme.
49. Gengericus, disciple saint Denis, fut moult expert aussi en astrologie et fut moult aprecié, et, tant qu'il fut evesque de Cambray. Cestui, comme aucuns dient, prenostica la fureur des Juifz et leur incredible mouvement qui fut tant souldain qu'ilz gasterent maintes provinces, sans pardonner à viel ne à jeune, prebtres ou clercs, femmes ne enfans.
Sthephanus fut en ce temps, duquel parle SadamAlbumazaris, disant:« Dixit Stephanus: quando fuerit Jupiter in Ariete, in propriis terminis et non aspiciat ipsum Mars, sed existat in Tauro, vel in alio loco alieno, et fuerit sub radiis, directus fuerit Jupiter et Saturnus non aspiciat eum malo aspectu, facit natos prophetas et responsales et reges omni justicia utentes » .
Plutarque, notable philozophe, fut en ce temps moult bien estimé pour la science des estoilles et aussi pour philozophie et fut maistre de l'empereur Trajan, comme aucuns dient.
Syxyres, duquel parle Albumasar, fut en ce temps, disant:« Dicit idem quod judiciales libri repositi in palacio et qui non dantur alicui ad legendum sed occultantur, sunt isti:Alexandri,Astronomi Stephani, Aristotillis, Theophili filii Thome, et libri expositoris Philci et libri Damasi et libri Chaleg et liber alius et libri Johannis Mansur, primus de retrogradacionibus et humilitacionibus et libri ejus quiDe Aselcoearabice dicitur et liber continens utilitates astrorum in versibus cujusdam Babilloni non intitulati et libri Arcasesti,continens cooriencia singulis gradibus et inventus est per experimenta verus, etLiber secretorum Hermetiset liber Caromonce qui apud Hebreos invenitur, liber Pharas Babiloni,Liber de secretis astronomieetLiber Valentis de corrientibus singulis gradibusetLiber Messehalac de secretis et meditacionibus, hii sunt libri occultati, reliqui autem judicialles sunt communes ».
Dyon le philozophe fut en ce temps grant theoricien et speculatif en la science des estoilles. Cestui composa ung traictié assez preciz sur le mouvement de la Lune et de Mercure et predist le tremblement de terre, par lequel en Cypre trois cités corruerent.
Aquilla Ponticus, philozophe et grant astrologien, second interpreteur après les Septante. Cestui, dès sa jeunesse, se adonna à la calculacion des corps celestes et après se mist et disposa à la pratique et jugemens d'icelle, puis se desdia à translater leViel Testamentde grecq en latin.
Joachim de Babillone fut en ce temps moult estimé pour la science des estoilles, par especial pour l'experience qu'il avoit ès nativités et revolucions d'icelles et en observoit plusieurs, entre lesquelles, ainsi qu'il recite, en fist deux merveilleusesà deux jeunes hommes, freres germains, l'un nommé Anileus et l'autre Asinius, Juifz et trouva que l'un et l'autre se mesleroit de naviguer, qui touttefois estoit contre l'estat et la loy des Juifz, quant pour merchandise, et que après ilz parviendroient à grande proesse et soubzmetroient plusieurs peuples à leur subjection, et disoit ce, pour ce qu'il trouvoit des estoilles fixes, qui ont nature de eslever les hommes à grande sublimité et en bref temps et souldaiment descheoir et venir à villaine mort ou mendicité, et ainsi fut, car après l'un fut empoisonné par sa femme et l'autre fut tué pouvrement par ses ennemis.
124. Adryanus, insigne et illustre empereur. Cestui monstra comme il ayma la science des estoilles entre les autres, car il fut quasi semblable au predit Ptholomée et assembla incredible nombre de volumes de livres et eut clers en toutes sciences pour l'en informer, et, pour astrologien, eut Spalis et Dardos, souverains en ce temps.
Palion Phariseus fut en ce temps, duquel parle Josephus. Cestui fut excellant en engin et perspicu en la science des estoilles, et eut divers disciples et de plusieurs regions et, entre autres, eneutung, nommé Sameas, qui exceda les autres, qui fut plus moult famillier de Ananelon, prince des prebtres de Jherusalem.
Secundus philozophus fut aussi en ce temps moult expert en diverses sciences et, par especial, en la science des estoilles. Cestui prenostica la destruction de Jherusalem à l'empereur Adrian et en escripvit choses incredibles, c'est assavoir que lui mesmes la feroit restaurer et ampliffier, c'est assavoir agrandir et fere circuir et enclorre de mur en icelle le lieu où fut acomply le merite de la benoiste Passion Nostre Seigneur Jhesu Crist, et fut la tierce restauracion, car Jherusalem avoit jà esté destruit trois autres foiz: la premiere fut par ceulx de Caldée, ou temps de Ezechiel, par Anthiocus, et ou temps des Machabées, et ou temps de Titus et Vespasien.
150. Marcus Anthoninus, empereur, fut pur astrologien et eut avecques lui Phavorinus et Appolinus, très clers hommes en ce temps et moult appreciez des plus grans pour leur science de philozophie et astrologie. Cestui Phavorinus fut moult famillier dudit Marcus Anthoninus,empereur après Adrian; autres dient qu'il fut devant. Quoyqu'il en soit, il fut très cler et de souverain engin en la science des estoilles.Cestui jugea sur une conjunction qui fut l'an du monde 5357, le 359e jour, en la triplicité de feu, c'est assavoir ou VIe degré du Sagitaire. Aucuns dient que ce fut l'ultime conjunction et que avant icelle en fut une moïenne, c'est assavoir avant Jhesu Crist, par cinquante ans et trois cens XX jours, c'est assavoir le XIIIIe jour de fevrier, ou IIIe degré et XI minutes du signe de Aries et en icelle triplicité fut la conjunction moïenne, qui fut dicte tierce, c'est assavoir l'an Jhesu Crist LIII, le 12e septembre.
Aristides le philozophe fut en ce temps. Cestui ayma moult les chrestiens et remonstra à l'empereur Trajan plusieurs choses par la science et influences celestes , à lui signiffiées par la sixieme conjunction qui fut environ son temps, c'est assavoir l'an du monde VmIIIcXXXVIII.
Jossipus fut environ ce temps en moult hault bruit, pourles predicions qu'il faisoit par la science des estoilles et tant se exalta qu'il fut dispensateur du regne et vesquit très longtemps et parla hardiement contre Cleopatra; prenostica du terre mote et de la pestillence des bestes et de la ruyne des hommes, dont il mourut Xc mil.
144. Galien, souverain medicin et astrologien, monstra bien en ce temps, en ses euvres, que nul n'est digne de soy nommer medicin, sinon qu'il soit bien instruit en la science des estoilles, et donne bien à entendre de quoy sert la congnoissance du cours celeste, et comme les corps celestes ont grande colligance aux corps humain et que sans ellection est moult difficille subvenir à aucunes maladies et, entre autres bonnes choses, dit ou livre desJours cretiques:« Tiengne et sache chacun medicin que, la Lune jointe avecques les estoilles fortunées, les maladies sont terminées à bien, et par la conjuction d'icelles aux estoilles contraires sont faiz et causés effectz opposites et mauvais, et pour ce doit le bon medicin premierement considerer en quel point est la Lune, c'est assavoir si elle est prime ou plaine, car lors croissent les humeurs et les moelles » .
Anthoine, l'empereur après Adrian, gendre Adrian. Cestui fut homme de cler engin, benin et perit en toutes sciences. Cestui fut pere de patrie et moult estimé en son temps et predistdes influences celestes choses bien precizes, qui puis ont eu certain effect.
Mamon, roy en Grece, fut environ ce temps, lequel avoit avecques lui plusieurs astrologiens et lui mesmes estoit grant astrologien. Cestui ung jour fist assembler iceulx astrologiens pour ung quidam qui se disoit fere prodiges ou merveilles et leur fist prandre l'eure de sa venue, assaver s'il avoit science ou non, et se trouva le Soleil et la Lune en l'ascendent en Capricorne et estoit la part de fortune et la part future ou dit ascendent, etc. Finablement jugerent qu'il disoit vray de ce qu'il promettoit fere. Si vint icelui homme devers le roy qui lui demanda à veoir prodige ou merveille, si lui dist:« J'ay ung anel qui a deux sculptures, lequel je porte et n'en suis point plusjoyeux, et si ung autre le porte, il rit continuellement et ne peut cesser à rire jusques ledit anel lui soit osté ».Dist semblablement:« J'ay une plume de laquelle je escry et nul n'en peut escripre fors moy et, si l'on s'en efforce, la main tremble par merveilleuse maniere ».Si dirent les astrologiens que l'une opperacion estoit de Venus et l'autre de Mercure:« Et talibus actibus incidit homo iste in Stichiomaticis libris ».Lors le roy lui donna de l'argent, après qu'il ot veue la merveille. Cestui roy Mamon fist canons moult utilles et sont perpetuelz.
Justinus philozophe, disciple Pompeius Trogus d'Espaigne, fut erudit en la science des estoilles, moult parfait après philozophie. Cestui fit plusieurs livres et entre autres, fist le livre de la chrestienne religion.
Johannes, filius Almuson, fut, environ ce temps, homme bien erudiq en la science des estoilles et de moultprofonde oppinion, lequel en escripvit de beaux notables et, entre autres, dit que quant les trois planetes haultes viennent ensemble et que le Soleil les regarde, que c'est grande conjunction et fait les grans roys.
Taurus, notable philozophe fut en ce temps moult aprecié en Athenes pour l'experience qu'il avoit en la science d'astrologie. Cestui predist la grande pestillence qui fut en Ytalie et ès autres provinces et les grandes persecucions des chrestiens et inundacions des eaues et les locustes et les orribles strages que souffrirent les Rommains par toutes terres.
158. Calthedicus, alias Caldedicus, Basilides et Syropolitanus, aussi grans philozophes en ce temps. Ces deux, pour la profondité de la science des estoilles, furent moult appreciez de l'empereur Severeet eurent les enfans des plus apparens pour disciples et pour instruire en la science de astrologie.
Stephanus, ainsi nommé, fut environ ce temps homme de moult grande auctorité et gravité et moult sçavant en la science des estoilles et en composa de moult beaux livres et d'icelui parle Sadam Albumasaris.
MarcusAurelius, dix septieme empereur de Romme, fut en ce temps singulier en la science des estoilles et bon philozophe, lequel toute sa vie se desdia à l'estude. Cestui excerça maintes choses au moïen des ellections et jugemens de astrologie où luimesmes mettoit peine d'y estudier. Cestui fist incredibles conquestes et eut tousjours, jouxte soy, les plus grans clercs en toutes sciences qu'il peut finer, et pour astrologiens il eut Anthiocos et Hameth, filz de Abensuçareth qui estoient moult bons praticiens. Ceux cy ont composé, chacun en leurs temps, livres et traictez en la science de astrologie, et pour ce sont allegués de Haly Abenragel assez souvant et aussi d'autres docteurs.
Selech fut en ce temps, duquel parle Albumasar, moult souffisant en la science des estoilles et en escripvit moult plainement.
Cricien des parties des Gaulle de Marseille, en ce temps fut le plus excellent homme que l'on sceust tant en astrologie que en medicine. De cestui parle Pline en son XXIXe livre et Mardoche le Provençal en saMetrificature. Cestui escripvit sur les ellections et eut ung disciple des plus grans de Compostelle quiot nom Melidus, qui puis fut grant homme. Cestui Cricien fut l'homme qui plus ordonnastobserver les nativités precisement. Cestui en fist plusieurs jugemens, dont il fut moult estimé et fist tant par son industrie en science que il accumulla innumerable nombre de pecune.
Nota qu'il faut mectre Albumasar plus à la fin, sur l'an Nostre Seigneur VIIIcXXXVI, pour ce qu'il appert par sesFleursqu'il fut en icelui temps. Albumazar leGrant florit à Athenes en ce temps, selon ce qui plaist à aucuns, et estoient avecque lui Phisardonus, ung nommé Hermes et Guellius, car alors en Athenes avoit grant excercice de la science de astrologie. Cestui Albumazar fut precepteur des dessusdicts, et fut cellui qui fist leGrant Introductoireet leTraicté des grandes conjunctionsque noz ignorans calumpniateurs s'efforcent calumpnier pour une cause qu'il ne fait seullement que reciter après autres, et soit sur ce noté que en dit Albert le Grant qui est:« Sane quod illud Albumasar, qui de ea tractat, plenissime reprehencione dignum aliquid invenitur. Et est illud quod dicit in primo tractatu sui libri, differencia 5a, capitulo de secta tercia, videlicet quod planete sunt animati anima racionali; sed quod dicit, dicere recitando videtur, cum dicatur Aristotilles hoc dississe ».Et subdit:Invenies quoque in Albumazar longe ellegancius, testimonium fidei et vite eterne, qui non acquiritur nisi per fidem, VI o tractatu, differencia vicesime, ubi assignat causam, quare nona domus est domus fidei et peregrinaciones » .Bien est il que ilz ont estéplusieurs de ce nom, et en fut ung autre ou temps du roy Mamon et ung autre qui fut nommé Albumazar Abbalachi et ung autre Jaffar« qui dictus est Albumazar » .Le second nommé Albumazar Tricas qui composa lesYsagogessoubz la doctrine d'un nommé Bembricq. Le tiers fist leTraictié sur les nativitez et interrrogacionset le quart fist lesFleurset leLivre des experimens, et puis fut Sadam Albumazaris, dont sera parlé cy après.
Selmias et Thesumes furent environ ce temps et d'iceulx parle Albumasar le Grant et tous ont escript de la science des estoilles.Messehalac, second de ce nom, fut moult aprecié en ce temps en Grece pour la science des estoilles. Cestui parla haultement des petites conjunctions et, entre autres choses, dist que touteffois que Mars et le Soleil ce joingnoient en signe de feu que l'an devoit estre rampli de maladies chauldes et seches, sinon qu'il y est bon regard et quant Venus et Mercure estoient conjoinctz, lors est la gloire des hommes licterés et nuysance aux vielz gens.
Le glorieux saint Denis fut en ce temps erudit enphilozophie et en astrologie, et sceut tant et fut si parfond en la science des estoilles, qu'il congnut, au moïen d'icelle, que l'esclipse faicte le jour de la Passion de Nostre Saulveur et Redempteur Jhesu Crist à l'eure de midi n'estoit pas naturelle, ne le tremblement de terre, ne les autres choses merveilleuses qui advindrent, disant et publiant celui jour haultement ou qu'il failloit que le Dieu de nature souffrist, ou que toute la machine du monde se disolvist. Certes ceste predicion si veritable de la science des estoilles doit toute seulle crever le cueur à ses ebethés calumpniateurs de astrologie, qui dient que ne sont que vanités et mensonges. Cestui fut premier qui apporta la saincte foy catholique en France, puis fut evesque de Paris, et puis pour la foy martire, lui et ses deux disciples. Icelui glorieux saint Denis fist et composa plusieurs beaux livres d'astrologie, mesmement certaines tables astrologales très singulieres, lesquelles sont ou tresor de son eglise près Paris, escriptes de sa propre main. Il composa aussi le livre desIerarchies, lequel fut par le docteur Johanes Scotus translaté de grecq en latin. Autres de ses dits livres, l'empereur de Constantinoble fist translater et les envoya aux filz de Charles royde France et empereur nommé Loys, par lesquelz miraculeusement furent gueris XIX malades, qui fut miracle moult merveilleux.Ledit saint Denis, puisqu'il composa livres et tables, il est à croire qu'il pratiqua les jugemens.
Albumasar, Ve de ce nom, selon aucuns fut environ ce temps en la terre de Baldach à merveilles doct en la science des estoilles. Cestui estoit moult veridicq en ses prenosticacions et escripvit plusieurs de ses experimens en forme moult ellegante, et, entre autres, que, comme il estoit audit Baldach, recite que aucuns itinerans partirent dudit lieu en jour de mauvais aspect, desquelx il prenostica l'empeschement, ce qui advint, car ils furent prins de larrons, sinon aucuns qui s'enfouyrent.
Sadam, disciple dudit Albumasar fut en ce temps, lequel fist ung livre desSolucionsque Albumasar, son maistre, rendoit aux questions par luy et autres proposées audit Albumasar , et se commance:« Dixit Sadam: audivi Albumasar dicentem quod omnis vita vivencium post Deum est Sol et Luna, etc. »;ouquel livre son plusieurs moult bonnes exemples pour les jeunes astrologiens. Entre autres choses dit que ceulx de Caldée trouverent premier astronomie et, après eulx,ceulx de Inde, puis ceulx de Egipte, puis ceulx de Perse, puis vint aux Romains et aux Grecz, et puis aux Sarrazins et à ceulx de Sirye. Dit aussi que les livres judiciaulx de astrologie qui estoient gardés ou palais et qui ne se bailloient à lire à chascun estoient pour lors: le livre de Alexandre, le livre de Estienne, le livre de Aristote, le livre de Theophille, filz Thomas et le livre desExposicionsPilchi et le livre Damos et les livres Chalec et les livres Ysaac, filz de Salomon et les livres de Jehan, filz de Chaleg et les livres de Jehan MansurDes retrogradacions et humiliacionset ung livre nommé en arabicqAsselcocet ung autre livre, contenant les utilités de astrologie en vers, que fist ung de Babillone, non intitullé, et«Liber Arcasesticontinens cooriencia singulis gradibus »lequel, par les experimens qu'il contient, se treuve vray et leLivre des secretz de Hermeset le livre de Caromonce qui se treuve entour les Juifz et liber Pharas de BabilloneDes secretz de astronomieetliber ValentisDe corrientibus singulis gradibusetLiber Messahalac de secretis et meditacionibus,« hii sunt libri occultati reliqui autem judiciales sunt communes ».
Dion le Second, philozophus, ex Pinscie ortus, fut en ce temps homme moult aprecié pour la science des estoilles.
Marcianum, evesque de Therdone, fut aussi erudicq en la science d'astrologie, de grande souffisance.
Zenon, praticien, fut aussi en ce temps à Romme moult souverain philozophe, medicin et astrologien.
Zegedes, Salmas et Thesmies et ung nommé Albumasar, eulx estans en l'excercite de Cumaminum. Cestui Zegedes estoit le plus souffisant astrologien de tous et là experimentoient et pratiquoient de toutes questions de la science de astrologie et, entre autres choses, comme recite Sadam Albumasaris, le roy lui demanda:« Quid habeo in corde meo nunc? »Si lui respondit Zegedes, après la figure faicte:« Cogitabis in corde tuo de regno et honore »;et ainsi demanda à chacun d'iceulx, et finablement fut satisfait à sa dite question à la verité.
194. Evax, roy d'Arabie, flourit en ce temps en diverses sciences et fut moult bien erudit en la science des estoilles, par especial en la partie judicative. Cestui composa plusieurs livres, l'un de astrologie et ung autre des pierres precieuses, moult singullier en mectres, que l'on ditLapidaire, lequel il envoya et desdya à Neron l'empereur, ensemble ung mirouer d'esmeraulde pour conforter la veue. Cestui Evax predist à ses subgetz les grandes pestes qui furent en son temps et les famines, dont il fut moult apprecié.
Vallis, le souverain astrologien, selon aucuns, futenviron ce temps moult famillier au roy de Perse, nommé Lenies, et lui fist plusieurs beaux et singuliers jugemens, par lesquieulx il fut moult renommé et aprecié, et, entre aucuns, lui en fist ung du temps que les choses peuvent advenir.
Cletus en ce temps, fut souverain homme en science et vertu. Aucuns dient qu'il fut pape; quoyqu'il en soit, il fut expert astrologien et fist unes tables au midi de Paris. Cestui Cletus, alias Oletus, traicta sur les nativités et interrrogations assez compendieusement.
Almansor, le grant astrologien de Castelle, fut en ce temps, selon aucuns. Cestui composa ung livre qui se commence:« Signorum disposicio »,et calcula bien precisement les estoilles fixes qui de longtemps ne l'avoient esté, et est assavoir qu'ilz ont esté deux autres Almansors qui tous ont esté astrologiens. Mais cestui fut moultaprecié du roy d'Arragon. Au regard des autres, pour ce que je ne sçay leur temps, je les laisse, bien est il que plusieurs roys d'Arragon ont esté astrologiens.
Yginus, Xe pappe, natif de Athenes, lequel fut ence temps grant en toutes sciences, par especial fut très profond en la science des estoilles, et monstre bien en ung sien livre qu'il a faitDe spera celesti, ouquel il traicte des XLVIII ymages et de leurs estoilles qui sont en la VIIIe espere.
Justinus, l'encien philozophe, fut aussi experimenté en la science des estoilles; c'est assez qu'il le monstre bien en ses euvres, car il escripvit moult devant qu'il fust chrestien et après aussi.
199. Severus genere Affer, empereur après Helius. Cestui fut erudit en diverses sciences et fut moult studieux en sa jeunesse en la specullacion celeste et le monstra bien, car il se sceut bien aider des influences en trois batailles civilles. La premiere fut contre Julien, invaseur de l'empire, lequel il tua à Romme, et l'autre contre Picene; la tierce contre ceulx de Gaulle, dont estoit chief Albin, compaignonde Jullien. Cestui eut partout victoire glorieuse, par especial des Arabiens.
Chemec, filius Appas, fut environ ce temps aussi grant astrologien et escripvit sur les nativités et sur la partie des interrogacions.
Symachus de Samaritaine, patrice et sennateur de Romme, philozophe insigne. Cestui en jeunesse fut instruit en la science des estoilles par son pere Lamides et fut erudicq en plusieurs langues, alla en diverses terres et eut de variables fortunes, puis se mist à translater de langue ebraïque en langue grecque les divines escriptures.
Antenedorus, filz Julien, homme vertueux et très cler astrologien, fut environ ce temps moult aprecié pour ses experiences. Cestui escripvit du cours celleste assez precisement et dist:« Qui dedit ut queras, addit ut invenias » .
Severe, XXIe empereur de Romme, homme cler et à memorer, fut en ce temps grant astrologien et philozophe naturel et, comme recite Mamerus son astrologien, au moïen de la science des estoilles fist de moult belles conquestes et en diverses parties. De cestui et de ses vertuz traicte Helius Sparcianus, qui moult fut grant hystorien. Cestui Severe eut à maistres le très excellant Aomar et Benal, cy après nommez.
Vallis fut en ce temps au roy de Perse, moult souverain astrologien. De cestui parle Sadam, disant:« Interrogatus fuit Vallis a rege Persarum et invenit ascendentem Pisces,in medio celi Sagitarium, etc. » ,et en jugea moult haultement.Lenies rex Persarum, fut environ ce temps moult bien entendu en la science des estoilles, et eut avecques lui de moult souverains philosophes et astrologiens.
Haomar, fillus Alpharhan, fut environ ce temps très singulier astrologien et escripvit en son temps sur les revolucions des ans du monde, par especial de la vie des roys. Cestui est alegué de plusieurs, par especial de Haly Abenragel, vers la fin de son livre ou 18e chappitre intitullé:« In regibus et vita eorum » .
Aomar Benal Theberiadis, selon aucuns fut precepteur de l'empereur Severe. Cestui fut le plus renommé sçavoir de la science des estoilles quenul vivant sur terre, et a bien monstré sa profundité ès livres qu'il en a composez sur les quatre principalles parties, c'est assavoir sur les nativitez, revolucions, ellections et interrogacions et est allegué de plusieurs comme de Haly, de Hispalense, de Guido et de plusieurs autres, comme de Alkinde et Marcial le IIIIe. Cestui eut plusieurs disciples, grans et souverains astrologiens et, entre autres, eut Abuaf et Velides.Cestui Aomar, ainsi que dit Albumasar, fut moult sage astrologien et suivoit la doctrine de Jehan, filz Caleg et celle de Phador, et icelui Phador ung jour lui monstra sa nativité et jugea de sa vie moult precisement, et dist l'an de sa mort et ne fut onques nul qui touchast icelui chappitre de mort si vrayement, comme recite ledit Albumasar.
Vellides fut, après Aomar, souverain astrologien et a escript et monstré par ses experiences plusieurs raisons astrologalles de son invencion, moult subtilles; pour ce est il ordinairement recité et allegué des astrologiens presens. Aucuns dient qu'il fut maistre de Albubater. Cestui jugea, selon aucuns, sur une conjunction qui fut l'an Jhesu Crist 213 et 212 jours, en la triplicité de terre, c'est assavoir ou Ve degré de la Vierge.
Kaucafle Rommain fut en ce temps très experimenté en la science de astrologie et en la theorique et en la pratique et escripvit sur toutes les parties. Pour ce est il allegué des modernes et presens.
230. Dorothée, souverain philozophe et grant astrologien,jaçoit ce que aucuns dient qu'il fut roy. Cestui fut erudicq en diverses langues, par especial grecque, arabique et latineet fut filz du roy Meldas, qui aussi fut souverain astrologien. Cestui Dorothée escripvit sur toutes les huit parties de astrologie et eut avecque soy hommes les plus renommez qu'il peut finer, pour lui enseigner d'icelle science et, entre autres, eut Jalion et Pagal, souverains en Grece. Cestui prenostica en son temps moult de choses sur ses enfans et prenostica de la merveilleuse et increable tempeste et horrible gresle qui fut en son temps, par laquelle furent tuez grant nombre de hommes et chevaulx. Aucuns dient qu'il fut famillier de l'empereur Justinien et que par son moïen, après celui du Saint Esprit, il ediffia le chef d'euvre du monde à Constantinoble, c'est Sainte Sophie. Aucuns dient qu'il prenostica à l'empereur Aurrelien et que Eusebe fut son famillier.
Albubater, le très cler philozophe et souverain astrologienfut, selon aucuns, en ce temps. Cestui monstra les subtilles reigles de astrologie que l'on doit investiguer ès nativités. Cestui a escript particulierement sur icelles nativités et commence son livre:« Dixit Albubater »et procede par les XII maisons, lequel livre ay veu au Colliege du roy Charles le Quint en la librairie de astrologie à Paris, jouxte leLivre des IX Juges, bien correct et approuvé et, par ce, incathené et en usage à qui en veult.
Aposaytes fut en ce temps, moult renommé en Inde et fut au filz du roy, duquel il fist la nativité, puis l'envoya à Albumasar pour en juger et il la fist moult precizement. Cestui prenostica de la merveilleuse gresle qui fut en son temps et de la terrible tempeste. Aucuns dient qu'il fut famillier de l'empereur Justinien et aida à construire Sainte Sophie à Constantinoble. Nota que Aposaytes se doit mectre devant Charlemaigne.Origenes le Second, dit le Grant, pour la perité de sa personne. De cestui parle Eusebe et plusieurs autres. Cestui escripvit sur la science des estoilles, pour ce est il de plusieurs allegué.
Benchorach fut aussi environ ce temps souverain astrologien, lequel aussi a escript sur plusieurs parties de la science de astrologie et s'en treuve assez de livres. Aucuns dient qu'il fut precepteur de l'empereur Gordian en l'introduction de la science de astrologie.
Prophire d'Athenes, duquel parle Meleachin le Juif, fut moult aprecié en ce temps, pour les grandes experiences de la science des estoilles qu'il dit avoir aprinses de lui. Cestui en son temps fist choses esmerveillables de la myniere et roche que l'on dit estre de sel en Sicille, qui a merveilleuse proprieté, car, mise en eaue, crepite et, mise en feu, flue, qui est l'opposite et le contraire à tout sel.
Zaphar, le grant et speculatif astrologien, environ ce tempscomposa sesYsagogesoù il fait bien apparoistre aux sçavans qu'il avoit la science des estoilles pre manibus.
Brunii cirurgicifut en ce temps, selon aucuns, lequel fut ès sciences kadrivialles moult expert, par especial en la science de astrologie et en medicine, et composa ung livre de la nature des planetes.
Albugeriis fut en ce temps souverain astrologue et sceut congnoistre plusieurs herbes et en composa divers medicamens, par especial eut en singulliere recommandacion Camedreos, qui est une herbe de bonne efficace.
240. Ypolite, evesque, fut en ce temps très cler scripteur, ainsi que escript Eusebe et aussi saint Jerosme. Cestui Ypolite escripvit, entre autres choses, à Romme le jour de la solempnité de Pasques jusques au premier an de Alexandre, où il monstra bien qui valloit et à quoy servoit astrologie. Cestui fut homme cler et devost et fut filz de Nybius, l'astrologien, selon aucuns.
Averroys Abhel fut environ ce temps en Athenes moult aprecié pour la profundité de la science de medicine et de astrologie, où il fut moult expert. Cestui fut moult grant praticien en la congnoissance des herbes, gommes et perres et fist par icelles choses repputtées de plusieurs à merveille ou miracle. De cestui parle Matheus Silvaticus en sesPendethes, ou chappitre« de juniperi » .
Alembes et, selon autres, Abolabes. De cestui parle Hermes en la figure astrologalle où il recite« de matre infirma »et Leopolde en sa Somme, vers la fin, aussi en fait mencion. Cestui monstra bien par experience et par lettre qu'il est souverain astrologien.
244. Gordian, très vertueux, insigne et illustre empereur, lequel, ainsi que contenoit sa nativité, ayma l'estude et l'excercice de philozophie et de astrologie. à ceste cause, estant en resgne, fist sercher les plus souverains hommes qu'il sceut trouver d'icelle science par la terre, et entre autres, recouvra Dorothée, Anatolie et Julles l'Affrican et plusieurs livres leur fist translater et fut l'un de ceulx qui aymerentestude et qui assemblerent divers volumes de livres et, par nombre veriffié, en eut LXII mille volumesdesquieux la pluspart estoit de la science des estoilles. Garnit aussi sa librarie de speres, tables, astrolabes et autres instrumens requis à la pratique d'icelle science de astrologie.
Zynus Grecus fut en ce temps homme très clerc et illustre en la science des estoilles, et est sceu pour ce que Beenhali le recite en la tierce partie et Job de Archadie, que l'on dit qui furent ses disciples et aussi par plusieurs autres.
Cyprian, le bon evesque de Cartage, grant prebtre en Sicille auparavant, fut en ce temps homme très cler et ayma moult l'estude de diverses sciences; fut souverain astrologien et escripvit sur plusieurs sciences.
Anatholius, evesque du Liege. Cestui ayma toute science kadrivialle et escripvit ung traicté du Paschal où il monstra bien qu'il sçavoit beaucop en astrologie, geometrie et arismetique.
Albakayme, ainsi nommé, fut, selon aucuns, environ ce temps. Cestui fut souverain astrologien et en composa aucune euvre, aussi est il alegué en divers passages.
Jullius l'Affricain fut en ce temps stipendié deGordian l'empereur. Cestui fut très speculatif et se delecta en accumuler et assembler livres, et tant fist, par la faveur et ayde dudit empereur, qu'il en mist ensemble septante deux mil volumes, desquelx la plus grande partie estoit de astrologie et medicine.
144. Affricanus Jullius fut en ce temps grant astrologien et qui moult escripvit et, entre aucunes de ses euvres, fist ung traicté de astrologie qui se commence:« Jubet imperator ».Aucuns dient qu'il prenostica sur la persecucion des chrestiens, faicte soubz l'empereur Aurelien, qui dura environ dix ans, laquelle fut si fervente et si chaulde que en quarante jours furent occis pour le nom de Dieu XXm personnes et grant nombre de eglises et livres brullez.
Abdala Sexmy fut en ce temps homme de bonne religion et sceut fere, par la science des estoilles, plusieurs merveilles, entre lesquelles l'on dit que en la province de Berry, ou couvent et reffectoer de l'eglise Nostre Dame du Pui en Auvergne, où nulle araigne, mouche n'y peut vivre parce qu'il mist oudit lieu aucune chose scolpée soubz telle constellacion.
Camedion fut en ce temps excellant philosophe, medicinet astrologien. Cestui predist la paix de l'Eglise et la grande exaltacion des chrestiens, qui advint ou temps Constantin, le grant empereur. Aucuns dient que cestuy fut Angloys et s'en alla à Romme, pour ce que la foy estoit quasi toute extainte en Angleterre. Prenostica aussi sur la commecte qui se aparut à la mort dudit Constantin et les maulx infiniz qui durerent longuement, et de ladite estoille parlaMacrobe en disant« quod mors Constantini denunciata est per stellam crinitam inusitate magnitudinis, quam Greci commetam vocant » .
Tilcinus, ainsi nommé, fut en ce temps, mais sa region est ignorée ou incertaine. Cestui Tilcinus fut de moult excellant engin et escripvit de la disposicion de l'air touchant les pluyes assez ouvertement, et fut moult ententif en ses calcullacions et jugemens particuliers.
Johannes Heremita,«qui Theodosio triumphum predicit »,fut en ce temps homme moult speculatif en la science des estoilles.
Albumazar Trax fut en ce temps, selon aucuns, moult expert en la science des estoilles. Pour ce est il alegué de plusieurs par les euvres qu'il a faictes et pour ses certaines experiences.
150-160. Ptholomée Pheudense, excellant, admirable et très noble prince roy d'Egipte, fut en ce temps qui porta la palme sur tous les roys, lors regnans, quant à vertu et science. Cestui tant se appliqua à la proffonde investigacion de toutes choses naturelles, comme de arismetique, geometrie et dessciences de atrologie, que en ce il acquist une excellence de nom immortel. Cestui voulut recuillir la fleur de tout ce qui avoit esté fait par avant lui en la science de astrologie, comme appert par ses euvres. Cestui, entre autres choses, a fait le livre deAlmageste, que aucuns estiment euvre plus divine que humaine, car en icellui est le fons de toute la sapience des jugemens celestes. Fist aussi le livre duQuadripartitiqui est aussi euvre très singulliere. Fist le livre deCent parollesetleCosmographeouqueltoute la mer et la terre est descripte, c'est assavoir toutes regions, villes el citez, pors, destrois, havres et passages, isles, fleuves, montagnes, lacs, desers, forestz, chacune chose selon sa longitude, altitude et latitude et profondité, et de ce extraict en rondeur la meppemonde et la quarte de naviguer, lesquelles choses, c'est assavoir les livres etCosmographefurent puis translatées et leur commens pour le roy Charles le Quint à Paris en langue françoise. Cestui roy Ptolomée dist, entre plusieurs, deux bons proverbes, l'un:« Inter omines qui non curant in cujus manus sit mundus hic mundo alciorem et illud qui per alios non corrigitur, nec alii per eum corrigentur, quanto magis finis appropinquaveris, tanto bonum cum augmento opperare » .
Armenium, disciple Ptholomée, fist unes tables moult precises et y a de très bonnes invencions, et monstra bien qu'il avoit eu bon et souverain maistre.
Julium Frontinum fut grant philosophe et astrologien, très famillier du pappe Urban. Cestui predist plusieurs choses en Romme et, entre les autres, predist les differens qui se esleverent entre les principaux de Pise, dont il fut moult estimé.Aucuns ventillent que fut lui qui en Castelongne fut envoyay en la provence de Terrascon, jouxte le chastel dit Cardona, pour mectre à experiment aucune espesse de sel estant en une montaigne illecques, et trouva que, au moïen de la pluye, ledit sel se augmente et croist et devient si très dur que nul acier trempé à peine le peut rompre.
Cermilias, le grant astrologien, lequel, au moyen de sa science, gouverna entierement l'empereur Aurrellien et fut cause seul et principal de fonder, faire et construire la noble cité de Geneve, sur la fin du lac de Losenne, qui est chambre imperialle, et, pour ce faire, print ellection notable, qui moult agreable fut audit empereur. Cestui composa audit empereur ung traicté de la signifficacion de IX sortes de commectes et predist la grande persecucion des chrestiens, qui fut puis ou temps du pappe Gayus. Cestui fut moult renommé en ce temps. Cestui ala vers Grenoble, en ung prioré que l'on dit Saint Michel de Camisea, pour la merveille que on lui rapporta estre audit lieu, car, combien que icellui monastere soit en lieu patant, où tous vens font merveilleux effors et en tous temps et que ce soit religion de grande antiquité, y a une grande merveille, c'est ou reffectouer d'icelui lieu, a une grande fenestre comme une porte, en laquelle a une lanterne inextinguible, qui esclaire toute la maison, ne nul vent, netempeste ne lui peut nuyre, ne à autre lumiere, illecques mise, et touteffois dedans ledit reffectouer ne peut vivre, ne autre part que oudit lieu.
Melciades, très clerc et grant astrologien de la maison et retenue du devost Olenterius XIIIIe. Cestui, au moïen de sa science et facondité, fut envoyé avecque Estienne, le cardinal, en Engleterre, devers le roy Lucius, pour le recevoir à la foy de Jhesu Crist. Cestui Melciades predist la famine qui fut en Constantinoble et les grans murmures du peuple de Germanie. Cestui fist Hebius et Lamedes, ses disciples, si erudictz en la science des estoilles, qui furent après lui les plus renommez des Italles, et fist icelui Hebius ung traicté des nativitez et ung autre des revolucions des ans, en moult beau stille et bien ellegant.
Gaffar fut en ce temps, selon aucuns, homme de singuliere doctrine et bien expert astrologien. Cestui fut grant praticien et investigateur de science et fist une composicion de chaux vive et autres choses, qui par nuyt gectoit grande clarté, par especial en yver ou par temps de pluye et en grans et spacieux circuit.
170. Phelipe premier empereur chrestien soubz le pappe Fabien en Lysanie, et de cestui parle Haymond. Cestui ayma la science de astrologie et eut avecque lui tousjours desexpers en icelle science et, entre les autres, eut le honnorable Lambos, qui bien le advertit sur la revolucion de sa nativité, que Decius lui prouvoit sa mort.
Alexandre, evesque de Jherusalem, fut environ ce temps, moult experimenté en la science des estoilles et, comme aucuns dient, fut celui qui dist le premier scisme qui fut entre Novatus et Cornelium. Cestui fut disciple de maistre Ursyn, qui fist le livre deArtheticam, qui fut souverain astrologien.
Cyprian, evesque de Cartage. Cestui, comme aucuns dient, fut maistre de Corneille, qui puis fut pappe. Cestui predist l'eresie de Triphon de Nice, qui expelloit les deables de tous les corps indifferamment. Cestui escripvit sur plusieurs parties de astrologie, très bien et souffisamment.
Patricius, qui puis fut martir, fut en ce temps soubz Valerien et Galien. Cestui eut la theorique des planetes pre manibus, comme conte en ung sien traictié qui ce commance:« Patricius » .Cestui predist de la VIIIe persecucion des chrestiens que fist l'empereur Valerien et aussi de la VIIIe que fist l'empereur Aurrelien.
Stephanus Mehebum fut en ce temps souverain astrologien et grant medicin. Cestui sceut fere diverses confections en constellacions singulieres et eut plusieurs disciples, entre autres eut Nicolay et Julliani et maistre Nicolle de Ferrare, qui furent moult renommez ès Italles et ont escript en diverses façons en la science de astrologie et en medicine, et sont alleguez de l'auteur desPendetez.
294. Eusebius fut premier medicin et puis bon astrologien et après pour sa science et bonté esleu à pappe. Cestui en son estude eut plusieurs disciples et, entre autres, eut Fabius qu'il envova, lui estant pappe, en Engleterre où la foy estoit quasi estainte. De cestui Eusebe parle Hysunaldi, famillier de Charlemagne, disant des martires:« Eusebius apud Thebaidem omni narratione superat egrotatu crudeli » .
Jourdain fut en ce temps homme ecclesiastique, moult devost et très expert astrologien. Cestui, comme plaist dire à aucuns, escripvit sur la signifficacion des commectes et des eclipses et usa fort des jugemens particuliers et eut en iceulx plusieurs disciples et, entre les autres, eut Fabius, Nadorus et Blamades. Cestui Fabius presta le conseil au cardinal Gilles d'eschapper de la main de Polido, le cruel tirant, et celuiNadorus predist les differances qui furent entre les Juifz, dont il fut moult estimé des princes et haulx hommes.
344. Stellerius en ce temps florit le plus grant astrologien que l'on sceust ès parties de Grece. Cestui escripvitDe ascencionibus signorummoult subtillement, et traicta sur les nativitez et, entre autres choses, eut la grace de sçavoirmoult precieusement pratiquer les jugemens particuliers d'astrologie et, des experiences d'iceulx, fist ung moult beau traictié.
Narobius, très devost evesque, duquel parle Eusebe. Cestui fut erudit ès quatre sciences mathematiques et surtout fut très expert en la science de astrologie et eut en icelle plusieurs disciples et, entre les autres, eut Planides le Grecq et Germach, qui furent puis moult estimez. Cestui Narabius fut erudit en diverses langues tant greque, ebraïque que latine, et fist plusieurs beaulx jugemens.
Abrachis, notable docteur, second de ce nom, lequel toute sa vie excerça et pratiqua la partie des interrogacions et escripvit sur plusieurs passages. Aussi fist il sur les autres parties. Pour ce est il allegué en plusieurs livres d'astrologie. Cestui eut à disciple Validas Rommain, qui depuis eut grant auctorité en Romme pour sa science et eut à disciple Egidius le Grecq, ou à precepteur, je ne sçay lequel.
Pachomus fut en ce temps second de ce nom, homme deadmirable engin. Cestui pour la science des estoilles fut moult aprecié au premier concille de Nicene, où il y avoit IIIcXLVIII evesques.
Alhamet le second, autre souverain astrologien, fut en ce temps. Cestui fist tables sur la cité de Cordube. Cestui Alhamet, comme aucuns dient, fut maistre de Eusebe, qui puis fut medicin et filz de medicin, et puis pappe et subtil astrologien. Cestui Alhamet est allegué de plusieurs modernes en plusieurs parties de astrologie, par quoy il fault dire qu'il aye escript sur toutes les parties.
Abensahet, selon aucuns, fut en ce temps et Enoydes le Grecq, et fist icelui Abensahet tables sur Tollete et escripvit sur plusieurs parties de astrologie, et est allegué de Haly et de Guido Bonati sur la partie des interrogacions et iceluy Enoydes tendit à la partie des nativités et y fut souverain praticien et bon.Cestui alla en diverses regions pour veoir choses merveilleuses et par especial ès parties de Provence, comme en Arle, en une isle enclose partie du Rosne, partie de la mer Mediterrene où sont estangs près ladite mer, lesquelz en esté se concellent en sel par l'ardeur du Soleil, tout ainsi que fait autre eaue en glace par froid.
Creto de Cerdone fut en ce temps, homme fort speculatif ès mouvemens et en l'art de perspective. Cestui, au moïen de ses experiences fut stipendié de plusieurs princes. Il predist les grandes innundacions et deluges des eaues et l'eslevacion et rumeur de la commune de Millan , de quoy il fut moult aprecié.
362. Mealus Gelac, souverain astrologien et medicin, fut en ce temps. Cestui fist en son temps plusieurs prenosticacions et entre les unes prenostica la mort de l'empereur Constantin par une estoille commée, appellée Pertica, qui se monstra XXXIX jours avant sa mort, quelle chose fut merveille à plusieurs.
364. Le glorieux saint Jerosme vint en fleur en ce temps. Cestui ne mesprisa pas la science de astrologie, ains l'ayma parfaictement et le monstra assez, où il parle des ars, en son proesme de la Bible àPaulinum presbiterum, dicens:« Taceo de gramaticis, rethoricis, philozophis, geometricis, dyalleticis, musicis, astrologis, arismeticis et medicis, quorum sciencia mortalibus satis vel utilissima est »,et en plusieurs autres lieux assez affectueusement.
Le glorieux empereur Theodore fut et florit en ce temps, lequel, dès sa jeunesse, fut erudit en philozophie et en astrologie et ès autres ars liberaulx. Cestui eut avecque lui les plus souverains clers et experimentez en astrologie qui povoit finer et de jour seexercitoit aux armes avecque ses chevaliers et de nuit vacquoit à l'estude avecque ses docteurs , à cause de quoy il fut estimé estre naturien et bien congnoissant les choses naturelles.
Zozomei fut, en ce temps, l'un des docteurs dudit empereur Theodosius, moult excellant astrologien et qui composa plusieurs livres. Aussi est il alegué de plusieurs astrologiens modernes.
Calymacus fut en ce temps, le plus souverain investigateur et le plus laborieux entour les mouvemens, que l'on sceust. Cestui en escripvit ung livre à Esyodus et escripvit sur la partie judicative. Cestui prenostica à la verité de la tribulacion de l'Eglise et de la grande mortalité qui fut en Ytallie, et de laseparacion de l'empire et de la confliction et corrucion de la cité de Nice, par tremblement de terre.
Cormidius fut en ce temps singulier astrologien et grant philosophe. Cestui prenostica le grant yver duquel parle saint Augustin, libro III o, ca. 17, qui fut si grant en Italie que les enfans mouroient ou ventre des meres et semblablement ès bestes et estimoient plusieurs que toute generacion fallist, et dura la glace ou Tibre XL jours. Cestui fut moult aprecié pour ceste cause.
Panthaleon, le medicin de Nicomedie, la cité. Cestui, en sa jeunesse, fut erudicq en la science des estoilles et de medicine estant payen, puis se convertit à la foy et fut martir en Jhesu Crist.
352. Arnobius d'Auffricque, homme cler et perspicu d'entendement. Aucuns dient qu'il fut precepteur de Lactance et de Frenin en ladiscipline des corps celestes. Cestui fut vray catholique et escripvit contre les Gentilz et aussi escripvit sur les mouvemens aucuns canons et sur les nativités. Cestui en Anthioche« Dominicum qui vocatur aureum edifficare cepit ».
Thibault de Blois, en ce temps moult aprecié de l'empereur Arnol, fut envoyé comme ambaxade devers Formose, pappe, pour le differant et altercacion qui lors estoit en l'Eglise et y fist peu touteffois. Il fut cause de faire mectre sus ledit empereur Arnol, pour deffendre France des Normans, qui la perturboient en piteuse maniere et ala avecques icelui empereur, tousjours le servant de bonnes ellections et conquesta Lorraine et Dardane et icelx Normans les subjuga et fistincredibles batailles et ot victoire partout; touteffois par aucuns ses deliz nulle medicine ne le peut garder, qu'il ne fust mengé de poux, pour ce veux je croire qu'il n'avoit pas testé le Christ (?), comme il devoit.
370. Eusebe, evesque de Cesare, fut en ce temps grant investigateur de toutes sciences, par especial de quadrivialles. Cestui, en son commencement, fut erudicq en la theorique des planetes et escripvit XXV volumes de livres. Entre ses experiences, trouva en Angleterre, qui lors se nomoit la Grante Bretaigne, en l'eveschié de Wigornien, près de une ville nommée Wichi, jouxte une petite montaigne où la riviere court au pié très doulce, touteffois en icelle sont puis, non gueres parfons, osquelx l'eaue est très sallée et, quant est sur le feu cuite, devient dure à merveilles et se maine par la province; touteffois ne dure que demy an, car de Noël à la Saint Jehan ceste merveille dure et l'autre moitié de l'an ne s'en peut riens fere et est inutille et touteffois est très loing de la mer et y a alentour plusieurs fontaines et fleuves.
Alexander Litos ou medicin, qui autant est à dire, fut en ce temps homme admode de prince, renommé pour la science des estoilles. Cestui, entre aucunes de ses euvres, fist ung traictéde l'influence des XII signes que ung chacun d'iceux peut avoir sur la partie qu'il regarde en corps humain. Cestui, selon aucuns, predist aucuns signes au ciel qui furent ou temps Constantin.
Environ ce temps fut la nativité de Josaphat, filz du roy Avemur, à laquelle se trouverent, ainsi que recite l'istoire, les astrologiens par le mandement dudit roy Avemur, pour sçavoir l'inclinacion dudit Josaphat, son filz et les choses qui lui estoient à advenir, entre lesquelx estoit Magdaleon, excellant astrologien chrestien occult, qui dist sur icelle nativité:« Sicut ex hiis qui me docuerunt astrorum cursus valeo conjicere: O Rex, per pueri huius profectus, qui nunc natus est tibi, non in tuo erit regno, sed in alio meliori, et in comparabiliter eminenciori, estimo vero illum, quam persequintur christianorum religionem, fore sucepturum, nec puto quod sua spe ipse privetur. Hec dixit, sicut sibi olim Balaam, astrologia non vera pronunciante, sed Domino, per adversarios ea que sunt veritatis, signifficante, ut omnem impiis excusacionem adimeret »,ce qui advint, quelque garde que l'on lui peust fere, comme apert ou livre de Vincent l'Istorial.
419. Eusebe Second, de Cremone, disciple, comme aucuns dient, du glorieux saint Jerosme. Cestui se adonna moult à la speculacion celeste, et le monstre assez en la prosecucion de sesCroniques.
Theophille Melos, evesque d'Alexandrie, fut en ce tempshomme moult aprecié en la science des estoilles. Aucuns dient qu'il predist sur la nativité de Julien choses merveilleuses et l'orrible tempeste et gresle qui fut en Constantinoble, où plus de mille hommes furent periz. Cestui composa le livre intitulléDe locis habitabilibus, où il determine des choses contingentes ès diverses regions par la volubillité du ciel et se commance:« Illis quorum habitacionis loca, etc. »
463. Victorinus, duquel parle saint Jerosme, fut en ce temps. Cestui fut disciple de Atabaris et predist, selon aucuns, la subversion de la cité de Nice.
Attabary, le souverain astrologien, fut en ce temps moult renommé et traicta sur toutes les parties de astrologie et pour ce est il famé et renommé et allegué par les modernes et nommé entre les clers astrologiens.
Alpharabius d'Arabie fut en ce temps moult souverain astrologien. Cestui fist une explanacion de astronomie en bien ellegant stille et fut fort intentif aux jugemens particuliers.
Andilareth aussi fut en ce temps et ung nommé Alanus et furent chacun en leurs lieux moult apreciez pour la science des estoilles.
415. Pherecides et Museus furent deux grans philozophes et astrologiens en ce temps, lesquieux concorderent en plusieurs prenosticacions, par especial en la corrucion de Jherusalem, où plusieurs furent estaings et fut par le tremblement de terre qui dura quatre mois, en maniere que les hommes ne osoient habiter ès villes, et le pappe Sixte et le clergié de Romme residoit ès prez. Cestui Pherecides traicta sur plusieurs parties de astrologie, et est allegué de plusieurs. Cestui fut appellé du roy d'Espaigne et fut converty à la foy Jhesu Crist, puis retourna à Romme où il mourut à grant honneur.
Machometus Allzathim fut en ce temps, selon aucuns, lequel fut homme de moult subtille speculacion, lequel escripvit des mouvemens« super annos Persarum ad meridiem Arrivi »moult precisement; fut moult preciz calcullateur et expert en la pratique des jugemens. Fut ung autre Machomet qui fist sur le meridien de Tholete aucunes tables.
Albuballet, grant philozophe et astrologien. Cestui fut disciple de Echilus et de Ataban. Cestui ence temps composa unes tables de mouvemens sur Murtine et escripvit sur aucunes parties de astrologie; predist, entre autres choses, bien veritablement au pappe Lyon l'infortune de plusieurs Juifz qui leur fut faicte par une grande decepcion d'un quidam qui se dist estre nouvel Moïse, qui fist devant aucuns plusieurs merveilles et signacles, leur promettant les mener en la terre de promission et les faire passer à pié seq la mer et les tira et mena jusques en l'isle de Crete où il en fist noyer plus de cinquante mil.
Arazarkele Yspalensis fut en ce temps, selon aucuns. Cestui escripvit aussi sur les mouvemens, et commance son livre:« Scito quod annus lunariis »,et en composa ung autre sur les ans d'Arabie qui se commance:« Cujuslibet actionis » .
474. Merlin, grant philozophe et astrologien etprophete, fut en ce temps. Cestui dist plusieurs choses, qui encores cothidiennement adviennent. Par cestui fut introduit, comme aucuns dient, le très bon et vaillant roy Artus de la Grant Bretaigne et monstre bien qu'il sçavoit de la science des estoilles, où il dit, en la fin d'une sienne prophecie après qu'il a parlé de la Pucelle qui chassa les Anglois de France, l'anmille IIIIcXXIX :« Nudabit ensem Oryon etc. ferreus.Vexabit [...] exibit [...] Jupiter licitas semitas et Venus deseret statutas lineas. Saturni sideris livido corruet et falce recurva mortales perimet etc. Omictent Gemini complexus etc. Pensa Libre oblique pandebunt, donec Aries recurva cornua sua supponat. Cauda Scorpionis procreabit fulgura et Cancer cum Sole litigabit. Ascendet Virgo dorsum Sagitarii, flores virgineos obfuscabit. Currus Lune turbabit zodiacum, et in fletu prorumpet Plyades etc. » L'on dist qu'il fist fere ou commancer le chastel de Concursault en Berry ; quoy qu'il en soit, sa prophecie bien specullée, il fut de merveilleuse speculacion ès corps celestes.
Camborix, lequel fut tant aprecié pour la science des estoilles en ce temps que chacun desiroit son habitude, fist plusieurs beaulx jugemens à ceulx d'Austun; fist aussi ung traictié sur les dirrections et predist la sterillité de la terre trois ans devant, au moyen de quoy les marchans firent grande dilligence et la distraicte de biens des autres parties et fut, ou premier consille tenu en France, moult estimé des prelatz et fut moult aymé du roy Clovis, qui fut premier roy de France très chrestien.
442. Victorien, souverain clerc, fut en ce temps, à cause de sa science de astrologie, mandé par le pappe Hillaire pour amender le Paschal de l'abbé Denis, qui moult est neccesaire à l'Eglise, qui jà avoit beaucop couru, lequel Victorien l'amenda et ordonna pour cent ans ensuivans très precizement. Cestui fist plusieurs notables prenosticacions et, entre les autres,predist le jour et heure de sa mort par la direction de son alcocodem. Plusieurs estiment qu'il soit saint pour la saincte vie qu'il menoit très austere et aspre, et faisoit plusieurs aumosnes. Estoit très catholique et devost.
478. Gerard l'Allement fut tantost après eslevé en bruit et en honneur, en court de Romme, pour les esmerveillables experiances qu'il monstra de sa science de astrologie, et fut envoyé en Angleterre et en avecque autres, pour paciffier aucuns differans et mectre ordre en aucunes choses de l'Eglise. Cestui, après plusieurs legacions, se fist prebtre et puis fut evesque, selon le recit d'aucuns; fut françois et fist ung traictié de astrologie, commençant:« Volo inter christianos, etc. »
Akymedus, natif de Perse, grant philozophe et astrologien, que les Grecz eurent en merveilleuse estime. Cestui composa ung traicté deastrologie au commencement duquel il dit:« Rymare naturam originis antequam judices »,comme s'il vouloit dire les ungs nez pevent estre filz de princes et riches avant que nez, les autres prins à l'ospital sans parens de nulle estime. Pour ce, à veoir seullement la figure d'une nativité, est bien convenable d'enquerir des parens et du lieu de la naissance, car si le pere et la mere sont Mores, l'enffant suivra la coulleur, qui est moult differante à celle de France. Cestui fut disciple d'un nommé Dorotheus, grant astrologien descendu de la ligne du roy Dorothée, cy dessus allegué, et eut plusieurs disciples en la science de astrologie, ainsi que recite Marc le Venissien, c'est assavoir Gelidas, Savientus et Flobac, qui puis furent grans au monde, tant en science que en auctorité, par especial Gelidas qui fut cardinal très vertueux à Romme.
Alphagran, le grant astrologien de Constantinoble, lequel traicta des essences et ymages des corps superieurs plus arduement que nul autre qui fut en ce temps. Cestui composa en Alexandrie ung traicté de astrologie de la magnitude des corps celestes, moult preciz et bien utille. Cestui fut moult entier et de belle corpullance et de lignée royalle, et vesquit cent IX ans moult honorablement. Cestui est allegué de celui qui fist le livreDe laudibus beate Marie, disant:« Stella in apparancia habet parvitatem, licet sit magna in se, ut dicit Alphraganus: Magna stella visu notabilium major est tota terra » .Aucuns dient qu'il fut l'an trois cens 26.
449. Alphorabius l'Arabien, insigne et cler philozophe et expert astrologien, et le monstra bien et à quoy povoit servir astrologie, en la predicion et prenosticacion qu'il fist de la grande famine qui fut à Romme, ou temps du XVe pappe, et comme les hommes degasteroient Histrie et le royaume de Tarce.
Anedalus fut aussi en ce temps, moult souveraincalcullateur et grand clerc en diverses sciences et le monstra bien, quant il osa commenter sur les livres de Aristote. Cestui fut souverain en la science des estoilles et en composa ung traicté sur les revolucions de astrologie des ans du monde, comme j'ay leu par escript.
Zaelis, Israelite, fut en ce temps homme vertueux, insigne et devost, fut converty à la foy et s'entremist de medicine et de astrologie tout son temps.
Ysaac Bemyram fut en ce temps souverain medicin et grant astrologien, filz aisné de Salmon, l'excellant medicin et astrologien.Cestui Ysaac predist, selon aucuns, la venue des Unauldes, qui destruirent puis plusieurs citez et eglises et la capcion de Romme, ès kalendes de septembre, l'an mil cent LXIIII, depuis qu'elle fut conduite.
Albaterius de la nacion de Arabie, expert praticien èssciences de medicine et astrologie. Cestui, selon ce que recite Serapion, traslata les livres de Galien de langue grecque en langue arabicq , et predist sur une conjunction qui fut l'an Nostre Seigneur 451, jours 327, en triplicité de l'air, c'est assavoir en l'onzieme degré de Libra.
Pietre Alphonce, né Juif, puis reduit et bon catholique, souverain et experimenté ès influences celestes, fut après son baptesme appellé Moyse. Cestui fut en Affricque et, parquerant les choses esconses trouva les os d'un géant et, entre autres choses, en envoya à Romme une dent, laquelle l'en estymoit centfoiz plus grosse que la plus grosse que homme commun peust avoir. Cestui prenostica l'eresie qui vint après, par les livres saint Augustin, mal entenduz.
Maximien, roy de Bretaigne (la Petite Bretaigne), homme très speculatif en la science des estoilles, et faisoit lui mesmes plusieurs singuliers jugemens. Cestui regna XXIII ans paciffiquement et dist bien aux Anglois, comme chacun leur courroit sus et comme les Romains ne leur aideroient point en leurs afferes après sa mort, ce qui advint.
456. Ticonius de Affricque en son temps fut aprecié des hommes. Cestui fut bon astrologien, stipendié de l'empereur Honoré, filz Theodoricq. Cestui futdisciple de Sulpicius Severus et eut à disciples Dorotheus et Ysidorus. Aucuns dient qu'il fut famillier de Rabasse.
Gautericus, rex Wandalorum, fist en ce temps infiniz maulx, jaçoit ce qu'il fust très erudicq en la science des estoilles, au moïen d'aucuns Arrians. Cestui prenostica, par la vision du seigneur de l'an que estoit Mars en l'Aigle, qu'il prandroit Romme et destruiroit Affrique, ce qu'il fist.
Mabille de Bourgongne fut en ce temps, qui predist, comme autres firent, l'exil des Humes de devant Orleans et que les Saxons obtiendroient Angleterre, et que Gaulle, Espaigne et Auffrique seroit insultée de Lm Barbares, ce qui fut, car quasi toutes les cités en furent prosternées.
Aurelles, autrement dit Ambroyse, filz de Constantinus, frere du roy de la Petite Bretaigne et roy de la Grant Bretaigne, alias de l'isle de Albion, fut en ce temps moult aprecié du peuple pour sa science d'astrologie. Cestui chassa Egistus de la Grant Bretaigne, auquel Cortigenes avoit donné de sa terre autant que povoit saindre le cuir d'un beuf. Cestui Egistus, qui estoit venu de Saxone, ediffia ung chastel et l'avitailla et s'efforça, o ses Saxons, de conquester le pays, mais cestui Aurelles par sa sapience les desconffit. Cestui fut né en si locable constellacion que onques ne fut reprins de chose, par lui dicte.
Nicomedis, homme pacifique, bon geometrian et excellant astrologien, residant à Metz, predist la corruction des murs insuperables de ladite cité, jaçoit ce que aucuns dient qu'ilz corruerent par ung mouvement de terre. Predist aussi la venued'aucun nouvel prophete en occident, ce qui apparut tantost après par Merlin , dont dessus est faicte mencion.
Eucherius, excellant docteur, evesque de Lion, ayma la science des estoilles et y fut expert et en predist plusieurs choses advenir et, entre les autres, du mouvement de terre qui fut en divers lieux, et les signes qui apparurent ou ciel et l'eclipse qui fut, et aussi la commecte. Cestui fut moult famillier du pappe Leon, et fut au synodus de Calcedonne avecque Juvenal, evesque de Jherusalem et Anatholie.
Artus, rex Britanie. Cestui fut moult expert en la science de astrologie et aussi en l'art militaire, comme assez appert par laCronique de la Grant Bretaigneet envoya au premier Clotaire roy de France ce qu'il trouva par les nativités de ses IIII filz, qui puis, par icelles, diviserent le royaume de France en quatre sieges, c'est assavoir Chilperic à Soissons, Aubert à Paris, Gontrans à Orleans, et Childebert à Mès. Cestui ama vertu, proesse et honneur, fist moult de conquestes et acheva de grans faiz, dont il est mis ou nombre des preux chrestiens.
483. Dalmadion de Bourgoigne fut en ce temps excellant medicin et astrologien. Cestui se joingnit avecqueProsper de Aquitaine qui fut evesque de Sainte Vie, et furent clercs en la science des estoilles. Aucuns dient que cestui Dalmadion donna le conseil à aucuns de aller habiter pour leur seurté où est à present Venise, pour la crainte et eviter la fureur de Zeno, le cruel empereur. Cestui se trouva à Carthage, contre les Arrians, à la disputacion fameuse que commanda roy Honoré, roy des Wandels, et fut ou nombre de IIIImIXcLXXVI exillez pour la foy de Dieu et prenostica la famine qui fut tantost après oudit lieu et par le païs d'Affrique.
Dyonisius Abbas fut en ce temps homme prudent et sçavant en la science de astrologie, et pour ce lui fut il commis à fere le Pascal de par l'Eglise universalle. Cestui fut famillier saint Benoist, puis fut Agapite, premier de ce nom pappe. Autres dient que cestui fut abbé de Saint Denis, lorsque Clodoaldus, filz du roy de France, se fist prebtre.

514. Arator, le poete lauré, soubz dyacre de l'Eglise à Romme, fut en ce temps moult expert en la science des estoilles. Cestui escripvit deux livres en mectre de la sciencedes estoilles. Cestui avecque Capuanus, en escripvant des sicles paschaulx, redarguerent l'erreur de Victor. Cestui orateur fut grant pouete et commença laSomme des ymages et corps celestes, après qu'il eut fait lesActes des apostresen mectre, puis fut eslevé en cardinal.
514. Cassiodore fut en ce temps senateur et homme moultperspicu d'engin, qui moult ayma la science des estoilles, comme appert sur l'exposicion du Psaultier, ou cenptiesme pseaulme, et aussi ayma arismetique et geometrie. Cestui fut moult glorieux homme et luculleur et, pour ses vertus, fut appellé du roy Theodoriq et fait chancellier, puis laissa le siecle et se fist moyne et escripvit plusieurs livres.
Symacuspatricius, qui puis fut glorieux martir, fut, selon aucuns, au roy Clovis et fut au concille d'Orleans, moult aprecié pour la science des estoilles, par laquelle il avoit predit plusieurs choses qui alors se manifesterent.
522. Solinus Sydonius, excellant docteur, fut en ce temps moult aprecié en Gaulle pour la science des estoilles et eut à disciple Menalius, qui puis fut consul.
Cassiodorus, chancelier du roy Theodoricq, fut en ce temps et par avant senateur et depuis moyne. Fut moult apprecié en ce temps pour la science des estoilles et escripvit beaucop en son temps et fist, entre autres choses, ungTraictié de la mutacion de l'air.
Claudius, evesque de Vienne, notable et insigne astrologien,fut à l'empereur Justinian, comme aucuns dient, et lui monstra aucunes experiences de astrologie, et fut le principal des auxilliateurs à abrevier les loix que ledit empereur fist, c'est assaver de deux mille volumes qu'elles povoient contenir; le tout abrevia à L volumes. Cestui Claudius predist à Totille, roy des Gothz, la destruction et tiranye qu'il fist en Ytalie et sa fin.
544. Bellisarius patricius en ce temps, par l'industrie qu'il eut en la science des estoilles, subjuga ceulx de Perse à l'empereur Justinian et puis fut envoyé en Affrique et delivra le païs des Wandelz, puis retourna à Romme et delivra la cité des Gotz, qui jà l'avoient oppressée par ung an. Victor Capuanus fut en ce temps souverain astrologien et fut moult extimé et monstra bien l'excellance de astrologie, quant il descripvit les cicles paschaux si subtillement. Cestui predist les signes horribles qui apparurent en ce temps, par especial la signifficacion d'une estoille qui se vint mectre dedans la Lune, aussi les grandes et intollerables froidures et l'incredible famine, car les meres mengeoient les propres enfans, le seu porta raysin et fleur et le sang fut veu distiller des nues.
558. Fortunatus Ytalicus fut en ce temps moult aprecié.Cestui fut au pappe Pellage fort famillier et expert en la science de astrologie et, entre plusieurs livres qu'il composa, en fist ung des ellections, qu'il desdya à icelui pappe. Cestui prenostica les signes qui furent en ce temps et les tribulacions qui furent tant quel'empire fut divisée et mesmement la grande mortalité qui fut en Ytalye, et aussi l'afaire des Juifz causée par le miracle qui advint de l'enfant juif, gecté par son pere ou four ardent pour ce qu'il avoit esté recevoir le corps Nostre Seigneur avecque autres enfans chrestiens, qui miraculeusement fut preservé du feu. Aucuns dient que ce fut d'un autre Juif, qui d'une flesche transpersa l'ymage du cruciffiz, de laquelle yssit sang.
Maistre Prophace le Juif fut en ce temps converty à la foy de Jhesu Crist qui fut tout adonné à la science de astrologie et fut dilligent calculateur, et composa ungAlmanach perpetuel, en y faisant aucunes petites addicions à la fin de certaines revolucions des ans du monde. Fist aussi ung traictié sur lasignifficacion des grandes conjunctions. Cestui Prophace fut disciple de Raby Bosech et eut deux disciples, l'un nommé Estienne qui fut grand geometrien et l'autre Paulin qui fut de Chartres. Nota qu'il fut ung autre de ce nom à Montpelier.Vide infra.
Emilianus, l'excellant medicin et astrologien, fut en ce temps, lequel predist l'incredible famine qui fut lors, et fut appellé à la fameuse disputacion faicte en Cartage par le commandement du roy Honnoré pour les Arrianset fut mis en exil pour la foy ou nombre de IIIImIXcLXXVI.
Georgii Zothorii, des parties d'Orient, fut en ce temps homme speculatif en la science des estoilles. Cestui traslata de arabicq en latin les livres de Albumazar, par especial leLivre des ymages de la VIIIe spere, et corrigea le vice d'aucuns escripvains, où il print grant labeur. Le dessus dit Zothorii fut souverain homme et voulut veoir diverses gens et regions et savoir diverses langues, et fut en ce qu'il sceut très expert astrologien.
Pygmalos, gouverneur de l'armée Albouyn, entra en Itallie environ ce temps, c'est assavoir environ l'an VcLXVIII. Cestui fut très expert astrologien et par sa prudence et subtillité et, au moïen des bonnes ellections que print, desconfit les Italliens. Pour ce, dit Fulgence, consens vault mieulx que force.
546. Clovis, premier roy chrestien en France, ayma moult la science de astrologie. Pour ce luy furent envoyez deux excellans philozophes, medicins et astrologiens des Ytalies par grande singullarité, l'un nommé Mamertus, qui puit fut evesque de Vienne et l'autre Theodore, du conseil et oppinion desquieulx il usa en plusieurs de ses grans affaires et entreprises. Cestui Clovis, comme dit est, ayma moult la science des estoilles et s'en sceut bien servir contre les Saxons et contre les Gotz, lesquelz il gecta de son royaume et par le conseil d'iceulx avecque sa chevalereuse proesse,en tant qu'il eslargit son royaume depuis Lyon jusque à la mer de la Petite Bretaigne et depuis Cambray jusque aux mons Pirrennées, qui estoit grant chose à tant avoir de si fortes parties.
559. Fulgence, le bon et devost evesque, monstra bien qu'il sçavoit astrologie, en prenostiquant la famine qui fut à Mylan pour le siege que tenoit Othe l'empereur, qui fut tel que les meres y mengerent leurs enfans. Cestui composa aucuns vers dudit siege, qui contiennent ladite famine et l'exil et mort de XXXm hommes. Il traicta sur aucunes parties de astrologie et si fist ung especial traicté intitulléDe intencionibus et rebus occultis, qui commance:« Providit Altissimus » .
524. Victor Capuanus, le bon evesque qui les cicles paschalz descripvit si subtillement, monstra bien que comme astrologie valoit et servoit à l'Eglise. Cestui predist les signes horribles que se monstrerent ou ciel et aussi le grant yver et la famine subsequente qui fut en France et les impressions de feu qui se monstrerent et la signifficaciond'une estoille que plusieurs virent entrer dedans la Lune, comme il sembloit .
Zehelon, le venerable docteur, grant philozophe et astrologien, fut en ce temps et fut au concille de Cartage, tenu l'un des plus beaux entendemens et perspicu, qui fust ou nombre de IIcXXVIII prelatz. Cestui prenostica l'invasion des Gotz et en Engleterre fut une conjunction, qui fut en ce temps, et aussi la chasse faictes par les Rommains des hommes des parties de Pannonie.
Alheren, filz Alcherib, fut environ ce temps, comme recite Paugiz, moult souverain praticien en la science des estoilles. Cestui fut d'Egipte; toutteffois il vint à Romme et de là en France, vers Pharamond, comme dient aucuns.
Alendegotz, comme plaist à aucuns, fut en ce temps. Autres dient qu'il fut devant. Quoy qu'il en soit, ce fut un homme singulier et de admirable science et speculative ou cours celleste et est allegué de quasi tous les docteurs qui ont esté après luy.Engistus, duc des Saxons. Cestui fut moult expert en la science des estoilles, comme recite Blaise de Pavie, et fut grant investigateur de sciences nouvelles et ayma moult congnoistre estoilles, perres precieuses et herbes, et, entre autres singulieres choses, l'on dit qu'il eut une perre nommée albeston, laquelle, une foiz alumée, jamais ne se consulme et toujours brusle, et, j'ay qui parle, ay veu et encore ay devers moy une maniere de roche, en maniere de tallz fort transparant et luisant que jamais feu ne peut consumer et se peut filler comme alun de plume et s'en fait des bourses et se mectent dedans le feu et se en tirent sans domage. Saint Augustin recite, ou XXIe livrede laCité de Dieu, qu'il y a en certain temple de Venus ung candelabre ouquel est une lanterne ardante perpetuellement, que nul vent, ne tempeste ne peut estaindre, et les antiques escriptures dient que ce sont les cierges qui furent presentez au temple par la Vierge Marie, lesquieux sans intermission luissent jour et nuyt, par divinne vertu.
560. Haly Abbas fut en ce temps, selon aucuns. Cestui. pour l'excellance de son entendement, fut envoyé ou synnode de Calcedons et fut aprecié sur VIcXXX prelatz. Cestui prenosticasur une commecte qui fut en ce temps. Cestui jugea plusieurs ans sur les revolucions des ans et fist sur le compost assez precisement.
Albohaly Alphayat fut en ce temps, selon aucuns, homme sçavant en la science des estoilles. Cestui monstra bien en ses euvres la clarté et perspicuité de son engin ès livres qu'il a composez, purement traictans de astrologie sur toutes les VIII parties; aussi est il allegué de tous les modernes qui sont venuz après lui.
Rasis, excellant medicin, troisiesme de ce nom, fut environ ce temps souverain astrologien. Cestui jugea, comme recite Leopolde, sur la figure que mect Hermes, d'une question qui lui fut faicte« de matre infirma utrum evaderet » .Touteffois je ne puis entendre pourquoy Leopolde dit que Rasis en jugea, attendu qu'il n'estoit pas du temps de Hermes et fauldroit que ce fust ung autre Rasis, pur astrologien.
Ancelmus, evesque. Cestui en sa jeunesse sedesdia en arismetique et en la science de astrologie et puis sur l'aage se mist à l'estude de theologie et partout escripvit; par especial fist ung petit traicté sur la theorique des planetes, qui se commence:« Inter universa celorum, etc. »,qui est de grande utillité.
Gilbert le phillozophe, tiers de ce nom, fut, selon aucuns, environ ce temps. Cestui pour la science des estoilles fut appellé docteur universal et resida à Paris, où il fut moult aprecié. Cestui fut erudict en plusieurs facultez et partout se monstra de grant entendement.
Machometh florit en ce temps en Grece, moult subtil. Cestui fist et composa unes tables sur la theorique des planetes qui sont assez precises.
Galearius fut insigne docteur en medicine et en astrologie, à Paris. Cestui fist ung traicté sur l'alcocodemet donach des ans et ung autre sur la theorique des planetes, qui se commence:« Multa, etc. »
564-540. Arachel, tempore Virgilius papa, grant philozophe et astrologien, lequel osa bien commenter sur le livre deAlmagesteoù il monstra bien qu'il sçavoit de la science des estoilles. Ce fut lui qui predist sur l'effect d'une grande conjunction l'opperacion du faulx prophete Mahomet. Cestui a escript sur plusieurs parties de la science des estoilles et pour ce est il allegué de plusieurs, par especial de Haly en la partie de ses interrogacions.
Mathieu du Freny florit en France, en la court du roy Clotaire. Cestui fut moult experimenté en la partie judicative, et fut celui qui trouva dont procedoit l'empoisonnement d'aucuns grans seigneurs du sang royal, dont une dame de France nommée Brunehault fut pugnye et tirée à IIII chevaulx, en la ville de Paris, ou lieu dit Croix du Tiroër.
Alpetragius fut à Romme moult aprecié pour sa science de astrologie et fut stipendié, tant du pappe que de plusieurs, lequel fist ung livre sur lesInterrogacionsqui se commence:« Detegam tibi secretum » .Cestui Alpetragius contredit aucunement aux supposicions de Ptholomée« de ecentricis et epiciclis »et tend monstrer apparantes causes. Cestui fut de cler engin. Cestui predist les signes horribles qui apparurent ès arbres et aussi le grant yver par lequel les oyseaulx geloient en l'air et tumboient mors, au moïen duquel yverl'on ne peut labourer et ce qui estoit en terre fut gelé et perdu, dont vint famine et de famine mortalité, au moïen de laquelle predicion, chacun ordonna de son cas et, par ce moïen, furent plusieurs sauvés de mort. Predist aussi la corrucion de aucunesmontaignes et, assez tost après, la montaigne, que l'on dit Salenche en Aganois, se descoingnit et corrua jusque au Rosne et au pié du mont de Morcles, sans briser aucunes eglises et cimitieres qui estoient dessus, comme j'ay veu en allant à Romme, et est assez près du lieu où fut desconfiture de la legion de Thebes, de laquelle saint Maurice estoit chef. Aussi à ung quart de lieue est l'abbaye fondée dudit saint Maurice, par ung roy de Bourgongne, nommé Sigismond, motier de IX cens moynnes, comme j'ay oy de l'abbé du lieu duquel, pendant que j'estoie frequentant icelles montaignes, pour les herbes qui y sont, estoie fort son famillier et souvant à sa table.
Gealius, tiers de ce nom, fut à Pise moult renommé. Cestui eut avecque sa science de astrologie, philozophie et la science de geometrie et composa plusieurs instrumens pour trouver sans grant labour les mouvemens. Cestui eut à disciple Baulym, qui puis fut evesque et très expert en la science des estoilles.
568. Angelle de Scyno florit à Romme en ce temps. Cestui concorda avecque ung nommé Alcyneon de Grece, touchant lagrant pestillence, qui fut tantost après quasi universale, dont ledit Angelefut moult apprecié et le retira le pappe à lui pour l'experience de sa science, et aussi pour aucun remede qu'il avoit contre la peste, au moyen duquel plusieurs furent exemptés de mort.
Alkymedis fut en ce temps en Sicille, lequel fut envoyay avecque Marc de Lucherre, cardinal, à Coulongne pour aucuns differens. Cestui prenostica la venue d'une commette qui denonça plusieurs prodiges, comme il dit, et assez tost après naquit à Bisance ung enfant qui avoit deux testes et ung autre qui n'avoit ne bras ne mains en forme de poisson par abas, et en l'isle de Delos se monstrerent deux monstres marins en forme de deux hommes, par ung jour naturel de horrible regard, comme il fut recité au pappe assez tost après.
Maistre Denis Madan, souverain astrologien et grant theologien, fut ou temps du pappe Silverius et fut le moïen principal par quoy l'erisie Theodore fut condempnée. Cestui predist la mort du roy Lothaire.
Aposaytes fut, selon aucuns, environ ce temps etrecite qu'il fist la figure de la nativité de Machomect et fut au soir et y trouva ascendant le signe de Libra et que, par icelle, il preveoit que son regne dureroit après sa mort par 330 et previt les grandes batailles qui estoient à advenir à cause de lui.
Estienne de la Coulongne, souverain astrologien et cubiculaire du pappe, fut moult aprecié en ce temps. Cestui predist, entres autres choses, de la corrupcion de l'air qui fut sur et entour Romme, dont s'ensuivit une peste que l'on appella« inguinaria ». Cestui concorda avecque Paule le Surien, sur la predicacion des guerres qui furent en France et ès Ytalles assez tost après.
Maistre Michel de Renners, grant medicin et astrologien, stipendié en la court du roy en France. Cestui fut tenu le plus excellant en la partie judicative que l'on sceust pour lors. Ce futlui qui predist merveilleux signes apparoistre en l'air, et assez tost fut veu le très espaventable iris, qui se monstra sur Espaigne.
569. Abel le Surien fut en ce temps, moult experimenté en la science de astrologie. Cestui fut moult aprecié de l'empereur Thibere et lui dist la signiffiance des merveilleuses acies qui furent veues en son temps, desquelles parle saint Gregoire en son omelie. Ou temps aussi de cestui Abel, comme il racompte en ung livre qu'il a fait des chosesoccultes, apparurent choses merveilleuses, entre lesquelles fut une qu'il apparut en plusieurs vestemens de hommes yssir pur et vray sang à grosses gouttes. Semblablement fut veu en une maison les murailles et paroys d'icelle, toutes espergées de sang dedans et dehors et en plusieurs vaisseaulx apparut gouttes de sang que nul ne povoit oster pour laver que l'on peust. Cestui Abel fut avecque ledit empereur Thibere en Perse et furent [ les Perses ] vaincuz au moïen du tresor que trouva ledit Thibere, soubz une tumbée signée de la Croix.
569. Cleton de Constantinoble, homme d'excellant engin, fut en ce temps au consille de Tollete, qui fut l'an VcLXXIIII et fut cause que le roy des Gotz, que l'on disoit estre si vertueux, fut le premier de ses hommes, converty à la foy de Jhesu Crist. Cestui Cleton fut atiré grandement à l'amour de l'evesque deHypalense, nommé Leandri et lui fist ung introductoire sur la theorique des corps celestes. Cestui Cleton predist les horribles innundacions des eaues, qui vindrent à cause des grandes pluyes, au moyen desquelles les hommes estimerent que fut un second deluge, aussi pour ce qu'il estoit nouvelles fresches que la moitié de la cité d'Anthioche estoit abismée et subvertie. Predist aussi de la grande mortalité qui fut en Ytalie après icelles eaues, par la corrupcion de l'air.
Montbarsac, Ytalien, fut en ce temps, qui advertit le roy Clothaire de la rebelion et insidiacion que entreprenoit son filz contre luy, parce qu'il vit sur la revolucion de sa nativité. à ceste cause, le roy adverti le fist prendre et sa femme et ses filles et les fist bruler. Cestui Montbarsac fut excellant medicin et astrologien et fut esmerveillé de la mort du pappe Pelagius qui fut par ladite peste, laquelle neantmoins il avoit precongneue sur la vision de la commecte qui fut lors, qui de ses raiz enluminoit toute la nuit. Cestui escripvit sur la signifficacion et sur l'aparicion d'aucuns monstres, qui furent veuz tant ou fleuve du Nil en Egipte que à Bisance, qui ores est dit Constantinoble, où fut né ung enfant sans yeulx ne mains ne piez et lequel de la sainture en bas estoit poisson et ung autre qui avoit quatre piez et plusieurs autres choses, comme dessus est dit, pourquoy, avecque autres raisons astrollogalles, il predist la venue de quelque faulx prophete, et tantost après vindrent nouvelles à Romme de Machometh, comme dit est.
Cehenebeth Israhelita. Cestui, comme docteur singulier enla science des estoilles, est alegué de Leopolde en ceste maniere:« mnibus signis » .
582. Raby Abrahaam fut en ce temps. De cestui est faicte mencion en l'Addicionde Daniel, IX o. Fut moult intentif en la science de astrologie.
Petrus de Bercorio fut aussi, selon aucuns, environ ce temps, moult bien entendu en la science des estoilles et le monstre bien en son livre qu'il composaDe situ mundi.
Ptholomei de Luca aussi fut grant astrologien et hystorian. Cestui, après qu'il eut beaucop veu de astrologie, se mist à fere sa collecte sur lesHystoresde Richard et Martin.
Wandol et ung nommé Larrixe, son nepveu, furent en ce temps stipendiez du roy Dagobert, lequel, par le conseil d'iceulx, conduisoit ses plus grans affaires et estoit moult ententif en la science des estoilles. Cestui Larrixe fut moult bon lapidaire et fut celui qui eult charge du roy de parquerir plusieurs pierres precieuses et grans camahieux qui sont à Saint Denis lez Paris , desquieux la vraie Croix et autres reliques sont decorées.
632. Halaon Mangocan, de la cité de Baldah, où est le siege du gand calif, fut en ce temps, c'est assavoir l'an VIcXXXII, moult expert en la science des estoilles. Cestui gouverna longtemps les Tartres et leur terre, qui est oultre le mont de Belgian, où sont sept nacions, moult feroces et estranges et moult rustiques, jaçoit ce que la premiere nacion, nommée Tartar, soit tenue la plus noble, aussi emporte elle le nom de toute Tartarie. La seconde nacion s'appelle Tangoht, IIIe Eurach, 4e Illaur, la Ve Sonich, VIe Mougly, la VIIe Chebeth. Cestui Halaon prenostica en ce temps que quel grande chose adviendroit en bref jours en icelle terre, ce qui fut, car, tantost après, se apparut le chevalier blanc,armé et monté sur ung cheval blanc et fut en dormant à certain pouvre homme, ouvrier de fer, disant ainsi:« Chan Guys, la volenté du Dieu inmortel est que tu soies doresenavant recteur, gouverneur et maistre des sept nacions de ce païs et que tu les delivres des servitudes où ilz ont si longuement esté et après domineront sur leurs voysins; toutes icelles VII nacions te suivront »; et ceste vision semblable se apparut aussi aux maïeurs d'icelles nacions et se mist sus et vint au mont de Belgis, auquel mont touchoit la mer parfonde à merveilles, et là se agenoilha et, toute la nuytfurent en oroison, requerant le Dieu inmortel que icelle mer se pense retraire affin de passer et, à sa priere, la mer se retira de IX piez, tant que lui et son banage fust passé.
614. Hysidore fut en ce temps, arcevesque de Hypalense, après le disciple saint Gregoire. Cestui fut sçavant en plusieurs sciences et composa en astrologie ung livre des mouvemens et se commance:« Domino filio » .Cestui fut moult apprecié, tant pour sa bonne vie que pour sa grande science. Cestui divise de astrologie ainsi:« Videanaglisrerum etc. vel repertorium etc. »et de astronomie et mect la differance assez grossement, disant ainsi en son tiers livre desEthimologies:« Astronomia est astrorum lex, que cursas siderum, et figuras, et habitudines stellarum, circa se et circa terram indagabili racione percurrit » .Et de la differance dit:« Inter astronomiam autem et astrologiam aliquid differt. Nam astronomia celi conversionem, ortus, obitus, motusque siderum continet vel qua ex causa ita vocentur. Astrologia vero naturalis dum exequitur Solis et Lune cursus, vel stellarum, certas temporum staciones. Et de nomine astronomiae dicit Astronomiae racio modis plurimis constat. Diffinit enimquid sit mundus, quid celum, quid spere situs et cursus, quid axis celi et poli, que sint climata celi, qui cursus Solis et Lune, atque astrorum etc. »Et en son dit tiers livresub brevibustraicte en XLIX chappitres de la science, c'est assavoir des noms des estoilles et la cause pourquoy elles sont ainsi nomées, comme le Soleil, la Lune et les estoilles, signes Aries, Arctophilax, Arcturus, Orion, Lades, Pliades, Canicula, Commectes, Lucifer, Vesperus, etc. et monstre qu'il en a estudié et voulu veoir.
Deus Desdit, de la nacion de Romme, fut moult entendu ès corps celestes et en eut de singulieres experiences, au moïen desquelles il fut tant estimé et fut pappe après Bonifface. Cestui reçeut des epistolles de Heracle empereur, des influences courans par ce temps soubz une grande conjunction où il fist bonne et louable responce.
644. Berangarius Gallus, très notable docteur, lequel fut excellant astrologien et expert medicin. Cestui prenostica haultement descontrouversieesd'Ytallie et des differans qui furent en France et de la pestillence qui fut si horrible que à Pavie les vifznesouffisoient à ensepvellir les mors. Cestui predist la mort du pappe Martin et de plusieurs haulx hommes de France et de Romme.
647. Eugene pappe, premier de ce nom, très notable clerc,eut en si grande recommandacion la science de astrologie, qu'il envoya querir les plus expers qu'il peut trouver et, après ses grandes occuppacions, se recreoit à veoir les experiences d'icelle et, entre aucuns, eut ce notable docteur, nommé Marc Demoras, qui fut son medicin et grant astrologien, qui composa le livre pour juger des urines sans les veoir par la science de astrologie, lequel livre est bien connu aux medicins astrologiens et d'icelui ay pratiqué assez de foiz et icellui Eugenne composa ung livreen forme de recapitullacion de la partie des nativités et dit l'on que lui mesme predist d'une peste qui fut en son temps.
678. Marcial du Lyz en ce temps fut pour sa science d'astrologie grandement stippendié du roy Theodoriq à Paris, lequel monstra bien qu'il sçavoit de la science des estoilles, ou jugement qu'il fist sur la commecte qui se monstra l'an 678 par l'espasse de trois mois continuelz et prenostica de la grande et superflue abondance des pluyes, qui furent quasi universalles, et concorda avec Fustinus en la predicion de la peste d'Ytallie moult precisement.
Gilles l'Ermite, natif de Magunce, grant astrologien àParis, fut en ce temps. Cestui prenostica la victoire de Charles Martel qu'il eut contre les Ganthois et aussi celle qu'il eut en Gascongne, aucuns dient près de Tours, où il desconfit dix rois sarrasins, où il mourut IIIcLXm hommes, sans perdre des siens que mil Vc hommes. Cestui fist plusieurs beaux jugemens et fut moult aprecié en la maison d'icelui Charles Martel et acquist plusieurs belles seigneuries, au moïen de sa science. Cestui prenostica sur une conjunction qui fut de son temps, c'est assavoir l'an Jhesu Crist 690, le 77e jour, en triplicité aquatique, c'est assavoir ou XVIe degré de l'Escorpion, et nota que ce fut la tierce conjuction ou signe de l'Escorpion, et fut celle qui signiffia la secte Machometh.
Dacuid fut en ce temps moult renommé ès parties d'Armenie, selon aucuns; autres dient de Egipte. Cestui fut grant philosophe et souverain astrologien et bien experimenté calcullateur, et fist unes tables de l'ascendant de la loy de Macometh et, par icelles, dit estre le VIe degré du signe de Aries, mais touteffois il semble qu'il y ait erreur et que ce soit le signe du Cancer, car il y a plus de raisons.
712. Bede, homme très venerable et bien erudit et parfond en diverses sciences, et lequel composa plusieurs beaux livres et sur la Sainte Escripture plusieurs omelyes et fist leLivre des tempset ungTraicté des influences de la Lunequi se comance:« Scientes »et ung autre intitulléLiber presagium tonitruorum Bede in quolibet mense.
Berthelemy le Flameng, l'un des meilleurs cirurgiens de ce temps, lequel avecque les experiences de son art fut très entendu en la science de astrologie et, à ceste cause, fut assez grandement stippendié du roy Childebert en France. Cestui predist la famine qui fut en Ytalie et les infortunes des Turcqs, dont il escripvit une espitre au pape Constantin IXe ; le contenu de laquelle s'accorda assez à celle de Barlanus, medicin et astrologien dudit pappe.
Egidius le Grec, IIe de ce nom, grant philozophe, fut en ce temps, lequel composa en mectres l'armonye des planetes et fist le livreDe pulsuen vers, qui se commance:« Ingenii vires » .Fist aussi le livre de laNature des veinesqui se commance:« Dicitur vena quando fit renibus una ».
Denis de Belesme, home reputé à Soissons le plusexpert et le plus subtil de la terre dont il fust memoire, fut à merveilles estymé du roy Pippin et le tenoit pour son estroit conseiller, parce qu'il veoit les choses qu'il disoit tousjours ou le plus souvent venir à la verité. Cestui fut souverain astrologien et composa ung almanach pour certain temps audit Pippin, ouquel il prenoit les ellections de toutes ses haultes euvres. Si, par especial, fist par icelui la fondacion et assiecte de son Parlement à Paris duquel fut inventeur. Icellui Denis qui fut ordonné de cent hommes vertueux ou nom des cens senateurs de Romme, comprins en ce les XII pers de France.
713. Pietre Varsali, medicin et astrologien de Pellage, roy d'Espaigne. Ce fut lui et messire Gadis qui donnerent le conseilh et le moïen en ce temps de recouvrer le royaume d'Espaigne. Ledit Pietre predist plusieurs choses qui lors advinrent, mesmement de l'infortune des Turcqs, dont il fut moult honnoré par toute Espaigne et lui furent faictes de grandes liberalités par ledit roy d'Espaigne.
Enoydes, le souverain medicin et astrologien, lequel, entre autres choses, prenostica la combustion de quatre cens navires, que brusla Caligintus. Cestui fist ung traictié des revolucions et, combien qu'ilz ayent esté plusieurs de ce nom, tous expers en la science des estoilles, touteffois il ne se treuve que nul aye escript que cestui.
735. Guillaume d'Estempes, docteur en medicine residantà Paris, souverain astrologien, pensionaire de Charles Martel après la mort de Gilles l'Ermite, dessus nommé. Cestui, sur la revolucion de l'an, dist moult de choses et, entre autres, jugea de la victoire que eut Charles Martel, premier de ce nom , contre Rabab, l'an VIIc 35.
Jacob de Balariis, grant en auctorité à Romme, fut en fleur en ce temps. Cestui predist l'exil du pappe Estienne et fut celui qui lui donna le conseilh aler devers Pepin en France, qui le remist en son siege et lui rendit les Lombars tributaires. Cestui predist aussi le grant yver qui fut si vehement, que la mer en certain lieu fut trouvée gellée et glacée de XIII couldées de espesseur. Dist aussi les differancesqui furent en Almaigne et les grandes contraretés qui furent entre les princes de Turquie. Cestui fut moult aprecié et fut tenu le plus souverain astrologien de son temps.
Amorat d'Andrenople, alias de Galipoly, fut en France avecques l'ambaxade Constantinoble, lequel apporta à Pepin choses moult singullieres de par l'empereur, entre lesquelles estoit une orloge moult merveilleuse, allant sans contre poix, où estoient les mouvemens des signes et planetes et plusieurs notables estoilles fixes, et, comme souverain astrologien, le sçavoit gouverner ad unguem, moult precizsement, qui estoit chose moult exquise. Cestui Amorat estoit souverainmusicien et sçavoit jouer des orgues que ledit empereur envoya audit Pepin en ceste mesme legacion.
Pierre de Pise, très devost et notable astrologien, fut, dès la jeunesse du roy Charlemaigne, son precepteur, avant la venue du docteur anglois Alkinde. Cestui Perre, morte preventus, ne escripvit riens que j'aye sceu, mais aucunes croniques en font grande estime.
769-813. Alkinde en ce temps fut en fleur, souverain philozophe et grant astrologien, lequel, au moïen de sa science des estoilles, fut maistre et precepteur de ce vertueux, victorieux et saint empereur, Charles le Grant. Cestui composa plusieurs livres et escripvit sur toutes les parties de astrologie et, dit Hali ou premier de la seconde partie de son livre, ou IIe chappitre intitullé« in aspiciendo statum infirmi »,en la tierce colonne, vers la fin, telles parolles:« Et Alkindus habet in libris suis librum unum divisum in duas partes, et est quantum octo folia, et inclusit in eo totam scienciam astronomie, et si aliquis sapiens bonus vellet explanare eam in octo volumina magna non caderet » .Cestui fut reputé aussi grant en la terre des Mores, comme fut Ptholomée entre les Gentilz. Pour ce est il allegué des modernes plus souverains, comme de Hali et de Guido Bonati et autres. Fist aussi plusieurs oeuvres sur la Sainte Escripture. Cestui fut moult expert en la partie judicative et en fist ung livre particulier en maniere de Somme, et, entre autres choses, prenostica des grans mouvemens de terre, qui fut si merveilleux qu'il divisa plusieurs montaignes et subversa plusieurs ediffices; predist aussi à ce très noble empereur la merveilleuse glace qui fut trouvée vers la mer Pontique où l'eau se trouva gelée de XXX couldées de hault, comme il fut rapporté. Predist aussi, deux ans devant, la sedicion de Roncevaux par laquelle il mourut environ XVm chrestiens, par la traïson de Guennes. Cestui fist plusieurs autres beaux jugemens sur plusieurs matieres, qui monstrerent assez la grande experience qu'il avoit en la science de astrologie. Cestui futAnglois natif, combien que, en aucunes croniques, est nommé Aubin Alkinde.
Glaudius et Johanes Rabanus, souverains clers, grans philosophes et astrologiens, arriverent avecques aucuns merchans d'Escoce en ce temps en France et se associa avecques iceulx Alkinde, dessus nommé, qui tous avoient esté disciples du venerable Bede. Par iceulx fut principiée l'Université de Paris. Aucuns dient que ce fut par Claude et Jehan Lisle. Autres acertainent que ce fut par deux moines qui vindrent de Irlande en France.
Geuffroy de Cabrien, chevallier, lui estant au service du roy Peppin, fut en ce temps moult aprecié. Toute sa vie ayma la science des estoilles et tint astrologiens ses pensionnaires et moult se appliquoit à investiguer et pratiquer à la verité les judices de la science et, entre autres, en fist ung sur une revolucion de l'an touchant l'orrible froidure qui fut bien veriffié par le roy Peppin, qui fut le second de ce nom et XVe roy en droite ligne de France, lequel envoya pour la veriffication d'icelui judice et fut rapporté avoir veu piece de glace de XXX couldes de hault et en plusieurs lieux la mer estre glacée, moult parfont.
Maistre Ambroise de Salerne fut en ce temps. Quoy que soit, il prenostica l'an premier de l'empire de Charlemaigne, lui estant à Spolete, du terrible mouvement de terre qui fut lejour devant les kalendes de may, par lequel toute Ytallie fut concussée et la couverture de l'eglise Saint Perre en la plus grande partie, avecques les trabs furent tumbez et gectez par terre et en plusieurs lieux, villes et chasteaulx corruerent et aussi aucunes montaignes, comme vers le comancement du Rosne et marches d'Allemaigne, ainsi que l'avoit prenostiqué icelui maistre Ambroise, qui fut grant astrologien en son temps.
Albumazar. Noté soit que Albumasar estoit entour l'an Nostre Seigneur VIIIcXXXVI, comme apertinFloribussuis. Vide superius.
814. Charlemaigne, autrement dit Charles le Grant, vertueux, victorieux , saint et glorieux roy de France et empereur, premier instituteur et fondateur de l'Université de Paris et y mist les 7 ars liberaux. car alors n'estoit nulle novelle de theologie, ne de longtemps après. Aussi esse ung nom supposé, lequel nom aucuns ont consacré et l'appellent sacrée theologie, mais seroit mieulx dit divine philosophie, aussi s'appellerent ilz plus de trois cens ans et encorre sont maistres en divinité, et est ainsi que la science à laquelle ilz ont trouvé ce nouvel nom est naturelle philosophie, qui enseigne à congnoistre Dieu et les choses qu'il a faictes pour l'omme, ne depuis Adam jusques ici, où il y a eu de si grans etvertueux hommes et qui ont inventé ou eues par revelacion toutes les choses qui sont escriptes, ne ont point supposé autre nom que philosophie ou amateur de science; pour ce aucuns en eulx desrident, la surnoment ès folz stultilogie. Et, pour ce que tous les roys estrangiers sçavoient ce noble empereur aymer la science de astrologie, le roy de Perse lui envoya une aurologe astrologalle de merveilleuse composicion et subtille, faicte de cuyvre jaulne, bien doré et y avoit plusieurs secretz et les ymages des douze signes qui aloient par contre poix, si très justement que merveilles et aucune les planetes, et à icelle adjouxta le noble empereur le kalendrier et la monstre qui chacun jour monstroit les festes et sur cette forme fut faicte celle de Lion qui est jouxte le cueur de saint Jehan. Cestui glorieux empereur se gouverna toute sa vie par la science de astrologie et par icelle il fist toutes ses grans choses, comme se treuve en ses gestes precises et secrectes. De cestui parle Jacobii Magnie ouSophologium sapienciedisant:« De Karolo Magno legimus quod studiosissimus fuit. Et in libris Augustinus precipue legit Alcuynum, quem doctorem elegit, a quo dyaleticam, rethoricam etastrologiam didicit. Vir igitur illustris fieri cupiens, scilicet doctus non sit doctorem habeat, ut sapiens fiat... Quis enim dedit Moïsi ut licteras inveniret unde habuit Gorgias rethoricam, Apolo medicinam, Pithagoras arismeticam, Jullo geometriam, Abraham astronomiam, Tubal musicam, Phoroneus, Solon aut Ligurgus leges. Hii enim hec omniaadinvenerunt eo quod sapiencie studio adheserunt ».Lequel pour estre enseigné et introduit en toutes sciences, par especial en astrologie, eut avecques lui ces deux grans philozophes et astrologiens dessus nommés, Perre de Pise et Alkinde, de la doctrine et conseilh desquelz il usa ferment en tous ses affaires et disoit souvent à ses chevaliers que avecque force bien esprouvée n'estoit pas science reprouvée. Cestui saint empereur fut très expert en la science des estoilles et en autres, si comme en ses gestes peut apparoir. Il sceut et parla toutes langues. Cestui fonda plusieurs eglises et fist paver depuis Es la Chappelle jusques à Saint Jaques de Compostelle et fere tous les pons sur les rivieres et les belles croix et charniers à mectre les pellerins sur le grant chemin, et fonda cinq eveschiés en Almaigne et IIIcLXV eglises en ses pays.
Turpin, arcevesque de Vienne, fut compaignon d'iceluiAlkinde et d'un nommé Marc de Pise, ausquieux avecque le commencement qu'ilz avoient, à icelui Alkinde monstra de ladite science d'astrologie bien amplement et se y delecta toute sa vie et y conduisit ses principaulx affaires.
817. Vitellinus, roy de Hongrie, pour la bonne admonicion de Christofle le Chastellain, medicin de Paris et son astrologien, se convertit à la foy à l'issue d'une sienne maladie, et depuis fist de grandeschoses sur les infidelles par les louables ellections que lui bailloit ledict Christofle. Cestui fut envoyay à Romme par ledict roy, où il fut moult honnoré et, après son retour, instruisit et enseigna cestui roy en aucunes parties de astrologie, dont il usa tant qu'il vesquit.
Regnault de Villebresme fut en ce temps à Chartres, souverain clerc et bon astrologien. Cestui predist les horribles mouvemens de terre et les feux qui vindrent d'en hault, qui brullerent plusieurs ediffices et en divers lieux; predist aussi les perres qui tumberent avecques la gresle de très grant poix, qui tuerent plusieurs hommes et bestes, et predist aussi sur la revolucion de l'an la mortalité succequante.
Raoul le Romain, arceprebtre, grant astrologien, fut moult estimé en Romme après qu'il eut predicte la mort duditCharlemaigne et la combustion du pont de Magunce, qui brusla tout en IIII heures , qui fut chose admirable.
Alain de Beaumont, de Metz, fut environ ce temps, lequel fut excellant astrologien et bon medicin, et fut moult aprecié pour les jugemens qu'il faisoit chacun an sur la revolucion des ans et mesmement pour une année où il escripvit que ès marches de Lothoringe se verroit celui an de grandes merveilles, ce qui advint, car une grande mote de terre de L piez de long et XIIII de hault se desseura de terre et, sans main mectre, saillit XXV piez loing arriere de son premier lieu et plut manne du ciel, qui estoit semblable à froment, excepté que les grains estoit plus menuz, et fut environ le Ve an du resne de Loys, surnommé le Piteux. Prenostica aussi la mort du roy de la Grant Bretaigne, nommé Caumont, que les Danois tuerent en degastant Engleterre et entour ce temps plut sang par trois jours, sans cesser jour et nuyt en Brixe.
Environ ce temps fut messire Thomas le Lorrain, medicin et grant astrologien, lequel concorda au dessusdit, touchant la mort dudit empereur, par une commecte qui apparut. Aussi enpredist moult bien Eginardus, disciple dudit Alkinde, qui aussi fut en cellui temps.
Maistre George le Grecq, prebtre, vint en ce temps devers l'empereur Loys le Piteux, lequel estoit souverain musicien et aussi bien entendu ès instrumens de astrologie et de musique, et fut le premier que l'on treuve, qui aye trouvée l'invencion de fere orgues en France, jaçoit ce que par avant autre part en povoit bien aver ou estre. Cestui aussi s'entremist de alkemie et de composer divers metaulx ou transformer de nature en autre. Cestui fist des instrumens pour trouver les ans, mois, jours, heures, minutes et secondes des eclipses, et fut la premiere l'an XIX de Loys le Piteux, dessus nommé.
Symon de l'Estang, chanoine de l'eglise de Cambray, jugea sur la signifficacion de la commecte, qui apparut l'an XXIII dudit empereur ou signe de Aries par plusieurs jours, durant laquelle se monstrerent plusieurs estoilles ignites, descurrentespar le ciel. Predist aussi plusieurs merveilles se devoir veoir que jamais veues n'avoient, et assez tost après tumba par la tempeste de l'air une piece de glace de longueur XV piez et de large six et deux de grosseur, et en Gascongne tumba des nues grain de froment ad mode de pluie, excepté que le grain estoit plus court et plus menu. Prenostica aussi la venue d'aucuns de Danemerche qui s'appeloient Normans, qui commencerent à assaillir France.
Janitor fut en ce temps. Selon aucuns, cestui, comme pur astrologien, prenostica au roy Lothaire de la comecte qui fut ou signe de Aquaire.
Hastingus en ce temps vint en France, lequel estoit de soy très expert en la science des estoilles et avoit avecque lui plusieurs sages, lesquelz estoient Segesies, evesque payen. Cestui estoit grant astrologien et fist icelui Hastingus de merveilleuses conquestes en France et en Normandie et depuis ala jusques à Florence et la conquist par merveilleuse maniere de son obseque. Fut lui qui tua cent XVI moines en la cité de Tours.
851. Gregoire de Montmartin fut en ce temps astrologien et medicin de l'empereur Loys et jugea sur la revolucion du premier an de son regne les tempestes, fouldres et tonnerres, qui puis advindrent à Colongne, en l'eglise Saint Perre, où le peuple s'estoit retiré, laquelle eglise par fouldre fut penetrée et tua d'uncop trois hommes estans en divers lieux et en bleça plusieurs autres.
Marcien, grant medicin et astrologien, fut en ce temps en Guienne. Cestui predist à Bordeaux les tempestes qui furent entour Orleans et les tremblemens de terre qui furent en Auvergne. Prenostica aussi, deux ans devant, l'innumerable nombre de langoustes qui advolerent en France, qui firent ung dommage inestimable, car ilz mengerent tout ce qu'ilz trouverent vert sur la terre et, en plusieurs lieux, mengerent les escorces des gros arbres et fut la 5e foiz qu'elles sont descendues, ainsi que courent les influences et selon le vouloir de Dieu. Predist aussi que plusieurs merveilles se verroient et assez tost après en Itallie, en ung lieu appellé Bresse, plut sang trois jours sans cesser à grande habondance, dont les vivans orent moult grande peur.
832. Anastaise, garde de la librarie de l'eglise de Romme, fut environ ce temps, lequel composa ung traicté sur la theorique des planetes et unes tables de directions dont le canom commance« Quam plurimos »,lesquelles sont très utilles. Cestui eutdeux insignes et clers hommes dignes de memoire à disciples, l'un nommé Jules et l'autre Laurens, lesquieux firent de merveilleuses predicions en leur temps et furent grandement stippendiez de l'empereur et de plusieurs autres princes.
« Gerbertus, monachus ex Galia natus, Hispaniam tempore Gregorii pape. Ad hoc veniens Gerbertus vicit sciencia, Ptholomeum in astrolabio, Alexandrum in astrorum intercisio, Firminum in fato. Ibi dedicit etc. Quiabachumprimus a Sarracenis capiens regullas dedit, que vix intelleguntur assudamtibus Abacistis. Hospitabatur apud quod philosophum, quam primo multis expensione, deinde multis promissis demeruit. Hic philosophus uno habebat codicem totius artis conscium, quem nullo Gerbertus extorquere poteratamagistro. Tendem nocte furans est, auxilliante filia philosophi, cum qua familliaritatem essiduitate peraverat, sub cervicali positum; et cum furte aufugit. Philosophus sompnio exitatus judicio stellarum prosequntusest fugientum. Profugus autem eadem scienciam periculum comperiens sub ponte lignea qui proximus erat se occultavit pendulus inter pontem et aquam pondem ampletens, ut terram nec aquamtangeret, et ita querentem elusit. Fertur quoque prefatus Gerbertus fudisse sibi apud statue certa inspectacione syderum,cum videlicet omnes planete exordia cursus sui meditarentur » .
Leon de Salerne, medicin et grant astrologien, fut appellé au service de l'empereur Lothaire et jugea sur la commecte qui s'aparut ou signe de Aquaire, l'an second du regne dudit Lothaire, de quoy il fut moult aprecié.
Guillaume de Launoy, de la Petite Bretaigne, fut en ce temps au service du roy Charles le Chauve, filz de Loys le Piteux qui fut roy et empereur, moult bon astrologien et medicin. Cestui fut envoyé devers Baudoyn, forestier et garde des forestz le Roy, lequel avoit ravi Judit, fille dudit empereur Charles le Chauf, laquelle depuis il espousa et fut ratiffié le mariage par ledit empereur et fut donnée ousdits mariez la terre de Flandre et en fut faict conte et n'estoit lors le païs de Flandres habité et n'estoit que bois, desers et forestz. Fut semblablement envoyé devers Rolo, duc de Normandie, pour le mariage de lui et de l'autre de ses filles et lui fut accordée moïennant qu'il se fist baptiser, ce qu'il fist et nomma le païs Normandie, qui par avant avoit nom Neustrie, et fut environ l'an VIIIcIIIIxx.
Alphorabius, excellant philosophe et astrologien, fut en ce temps, lequel predist l'occision faicte en Angleterre et les contradictions des princes de Almaigne et l'appariction d'une commecte, qui fut en son temps. Cestui eut Plaudes à disciple, le plus vif en engin que l'on sceust et, lorsqu'il commançoit, mort lui coppa le passage de vie, dont fut grant dommage.
Merlandin de Portugal fut en ce temps recteur de l'Université ou escolle de Paris, souverain astrologien. Cestui predist le grant yver, les grandes neges et gelées qui durerent des kalandres de nouvembre jusques à l'equinoxial vernal, predist aussi la mort de l'empereur Loys le XXIe an de son regne, de quoy il fut moult grandement aprecié.
Gregoire de Salerne fut en ce temps grant philosophe et astrologien, lequel prenostica au pappe Sergius trois ans devant la famine qui fut à Romme et que la mer ystroit de ses mectes, ce qui advint, à l'ocasion de quoy plusieurs villes situés ès lieux maritins furent depopullées et vuida le peuple, puis furent subversées , desquelles choses le monde fut fort esbay.
Gilbert de Amiens fut en ce temps moult expert en la science des estoilles. Cestui jugea sur l'aparicion de la commecte qui se monstra l'an VIIIcLXXVII, et aussi predist les grandes innondacions des eaues, qui furent ou mois de juing, par especial en Saxonie, au moïen desquelles certaine ville du lieu, loing de tous fleuves, en ung mouvement fut absorbée, que nulle vestige puis ne s'en monstra et ne s'en peut nul sauver qui fust dedans. Cestui, selon aucuns, fut maistre de Jehan l'Estoc, qui fut si renommé en son temps pour sa licterature.
924. Campanus, excellant et devost docteur, florit en ce temps, homme très erudit en la science de astrologie, lequel tant s'emploïa en la calculacion que il recolla la calculacion du roy Ptholomée sur les mouvemens, où il dist avoir trouvé quelque quasi insensible erreur, c'est assavoir que en deux mil CLX ans y avoit faulte de XXIIII heures. Touteffois il excuse icelui Ptholomée, disant que ce ne venoit pas par ignorance ou faulte d'entendement, ainçois venoit pour le temps escheu où il eschet grande et longue vaccacion. CestuiCampanus fist livres moult singuliers, c'est assavoir son livre de saTheoricqueet son traictié des mouvemens que l'on appelleComputum Campani; fist aussi une composicion sur le cadran, qui se commence:« Sciendum quod circulus Solis habet duas » ;fist aussi une equatoire des planetes qui commence:« Ut igitur habeas »et eut en divers temps plusieurs disciples et, entre les autres, eut Egidius qui fut souverain astrologien à Millan et Henry de la Forest, medicin à Pavie.
Bubaldus fut en ce temps instruit en tous les sept ars liberaulx et eut la science de astrologie pour son exercice moult affectée. Aucuns dient que fut celui qui premier trouva le sang du crucifix qui par mer se retira en Angleterre, que plusieurs tiennent estre yssu de Nostre Saulveur Jhesu Crist, comme si sourdement en son ymage par iceux Juifz eust souffert.
984. Hermanus fut en ce temps le plus renommé que l'on sceust en la science des estoilles et la plus saine oppinion et si est qu'il eut grace en une chose que n'eut jamais Aristote, en la science de geometrie touchantDe quadratura circulicombien, comme dessus est dist, aucuns oppinent et dient que« Franco, scolasticus Leodicensium et sciencia licterarum et mox probitate dicitur claret, quod ad Hermanum archiepiscopum scripsit librumDe quadratura circuli, de qua re Aristotilles ait: Circuli quadratura, si est scibille, sciencia nondum est,illud autem scibille est » .Autresoppinent que ce fut Archimmede, le philosophe dessus allegué. Cestui fut moult expert en astrologie et en composa des livres qui sont communs en plusieurs lieux et, entre iceux, en fist ung sur les nativités qui est incomplect, par maladie qui lui survint en sa viellesse. Cestui predist des differans d'Itallye, où il fut envoyé par nostre saint pere le pappe et predist plusieurs choses sur la conjunction qui fut en son temps, c'est assavoir l'an Nostre Seigneur IXcXXVIII, cent nonante deux jours, ou XXIe degré de Sagitaire.
Hilpericus, homme moult speculatif, fut environ ce temps, quoy que soit tennu le principe du resne de Henri premier empereur. Cestui fist ung livre du compost où il monstre assez qu'il estoit expert en la science des estoilles. Aucuns dient qu'il jugea sur la comete qui aparut en son temps« in australi parte horibilli specie flamas huc illucque jactens » .
Lambert de Marigny fut environ ce temps moult expert astrologien. Cestui predist choses merveilleuses, l'an XV du resne de Henri, de plusieurs signes qui se devoient monstrés, si advint que le VIIIe des ydes de avril fut veu ou ciel, entre orient et midi, un grand trabs ardent en l'air, courant après le Soleil, qui jà tendoit à son coucher et tumba en terre, duquel les vestiges se monstrerent longtemps après, plus grant que celuique nous disons portant, qui tumba le IIe jour de mars, ung peu devant Soleil couchant, vers occident, l'an 1497, duquel les vestiges durerent en l'air bien deux heures.
Messire Symon de Verneul, qui puis fut evesque de Chartres. Cestui fut grant astrologien et fut moult honnoré en France et fut stipendié de plusieurs princes, ausquelx, chacun an, il faisoit les revolucions sur leurs nativitez. Cestui predist sur une revolucion d'an que plusieurs merveilles se verroient à la partie du midi et l'an mesmes fut veue à Gennes une fontaine fluer abondance de sang, que fut, selon aucuns, malle signifficacion, et tost après ceulx d'Auffriq arriverent en naves qui disruerent la cité, tuerent les habitans et totallement la expolierent, ne laisserent que les femmes et jeunes enfans.
Paulle de Pavie, souverain en ce temps en la science des estoilles, fort famillier du pappe Jehan, fut si très renommé à Romme qu'il fut envoyay au concille celebré à l'encontre du conte de Pomponne, prefect de Alard, roy de Baviere, lequel fist, sur la revolucion d'icelui an, moult de predicions qui advindrent. Par especial predist qu'il se monstreroit aucun grant homme, ce qui se fist, car en icelui concille se trouva par la grace Dieu ung clerc qui disputa qu'il n'estoit que ung seul Dieu en ternes personnes, pour ce que les Danoys disoient qu'ilz confessoient bien Jhesu Crist estre ung Dieu, mais que les autres dieux estoient plus puissans et, pour prouver son dit, porta ung fer chault à tout la main nue, disant qu'il n'estoit que ung seul Dieu tout puissant, par laquelle chose ledit roy Allart et toute sa famille se convertit à Dieu et à sa loy et foy.
1074, alias 1094. Maistre Jehan de Sicille fut en ce tempsmoult aprecié. Ce fut lui qui adreça les canons et regles sur les tables de Azachel, dessus nommé, qui se commancent:« Cum inter cetera phisice documenta »,lequel de Sicille fut moult experimenté en la pratique des jugemens particuliers, et entre autres ses prenosticacions, predist la peste et famine qui fut en son temps et la victoire du preux et vaillant Godeffray de Builhon en Jerusalem et celle du ducGuillaume de Normandie, qui en son temps conquesta Angleterre et fist plusieurs autres jugemens , et prenostica aussi sur une commecte qui apparut ou mois de mars. Cestui eut, entre autres, à disciple messire Geliades, prothonotaire de la maison de Mont Cler, qui puis fut excellant astrologien et arcevesque, au moyen de sa bonne vie et science et eut charge de aller en Hongrie et, luy retournay, fut renvoyay en Angleterre pour aucuns grans differens, où il predist choses merveilleuses aux Anglois et concorda à plusieurs choses prophetisées par Merlin. Cestui jugea sur la conjunction qui fut l'an Jhesu Cristmil XXXII, par mutacion de triplicité de feu en signe de terre, c'est assavoir ou signe de Virgo. Aucuns dient qu'il fut filz de celui homme, à qui par accident la main senestre fut ostée et ung an après lui fut restituée et, pour enseigne de ce miracle, ou lieu de la conjunction demoura une cycatrice en semblance d'une ligne de sang.
Maistre Olivier de Saint Savin, qui fut disciple de Paule le Chipprien, fut en ce temps à Rouen, homme très erudit en la science des estoilles, lequel, prevoyant la famine canine, enhorta les riches hommes de faire pourvoyance de froment et autres grains longtemps par avant, et lui mesmes en fist telle provision qu'il en substanta IIIIc, tant hommes que femmes, moult longtemps. Cestui fut moult catholique et fist plusieurs autres prenosticacions, dont il fut moult estimé des princes , mesmement de Henri l'empereur en son XVIIIe an de son regne , auquel il dist que plusieurs prodiges se apperroient, ce qui fut veriffié, car peu de temps après se apparurent, come en temps serain et cler, à obscurcir le Soleil duquel les raiz estoient sanguinolentes, quand paressoient ès vitres ou fenestres de maisons.
1078. Pierre l'Ermite, ainsi nommé. Cestui monstra bienou voyage de la croisée qui fut en son temps, que valloit astrologie en ses subtilles pourvoyances et predicions, et, au moïen de ses louables ellections, les chrestiens eurent victoire. Cestui fist ung livre appellé leViatique astrologal, où il met de choses moult singulieres, advenues de son temps oudit voyage de la croisée et, entre autres, mect qu'ilz estoient par LX foiz cent mil chrestiens en trois parties, qui estoit la plus grande assemblée que l'on vit jamais. Cestui fut moult famillier du très preux et vaillant Godeffroy de Buillon et autres chefz de ladite croisée. Ledit Godeffroy, duc de Buillon, mourut l'an mil cent et XI, comme m'est apparu par sa nativité, qui fut moult bien faicte et bien au long veriffiée, mais je n'ay point trouvé l'acteur d'icelle, fors qu'elle est faicte au midi de Metz en Lorraine, lequel il vendit pour aller audit voyage.
Mathieu d'Angolesme fut environ ce temps, residant en la grant eglise de Metz, souverain astrologien et medicin, homme constitué en dignité et bon praticien ès revolucions des ans. Prenostica, entres autres choses, que grandes merveilles estoient prouchaines à venir, ce qui fut, car en l'evesché du Liege une truie enfanta un pourceau qui avoit face de homme et une geline eslevaung cochet qui avoit IIII piez.
1030. Jehan Serapion fut en fleur en ce temps, grant etexcellant medicin et astrologien. Cestui prenostica les grandes innundacions que fist le Pau en Ytalie, les grans neges et horribleté du temps et des neges, qui puis causerent ung deluge d'eaue quasi universal en occident, predist aussi la corrucion des maisons d'Angleterre, par especial en Londres. Du temps de cestui estoient plusieurs astrologiens, entre lesquelz avoit à Millan messire Johin de Sure, à Sens George et Pierre des Champs, à Paris Silvestre, et à Tournay Gilles Mermin , qui concorderent en la prenosticacion des tonnoirres et tempestes qui furent en Ytallie et de la grosse gresle, laquelle tua plusieurs prebtres et autres, aussi fist la fouldre et parlerent des merveilles qui devoient estre veues, mesmement des notes, comme signes de croix qui apparurent ès vestemens de plusieurs et autres maculles, semblables à leppre.
Cosme Alexandre fut en ce temps souverain astrologien, lequel fist et compilla une somme en la science de astrologie, qui se commence:« Intencionem habemus » .Cestui avoit de coustume chacun an de fere les prenosticacions et y estoit à merveilles stillé. Entre ses prenosticacions, predist la fureur des vens qui fut en ce temps et l'arsure des oyseaulx par les vehementes challeurs en l'air et predist les inundacionsdes eaues et la grande intemperance de l'air, par laquelle aucuns dient que en Albanie tumba des nues de petitz poissons et autre part du grain, et ce, au commancement du regne de Octe l'empereur.
Rasis, souverain medicin, quart de ce nom, fut en ce temps, lequel, comme il monstre en ses euvres, fut très erudit en la science de astrologie; pour ce autre chose n'en vueil dire , pour ce qu'il est commun.
Fulbertus, evesque de Chartres, fut excellant en engin et mesmement en la science des estoilles, et prenostica plusieurs choses, par especial sur la commette, qui apparut en son temps, le XIX des kalendres de janvier, environ l'eure de IX heures et commance son traictié:« Commetes apperto celo, quasi facula ardens apparuit cum longe tractu, fulguris instar, illebitur terris, et cum tanto splendore, ut non modo qui in agris erant, sed in tectis eciam irrupto fulmineferirentur. Quasi celi scissura sensum evanescente, interim visa est figura quasi serpentis, capite quidem crescente cum ceruleis pedibus ».
Fulgerius, disciple dudit Rasis, fut en ce temps très renommé astrologien en Ytalie, puis en Espaigne. Cestui prenostica la pestillence qui fut sur les oyseaulx domestiques et sur les poissons, que l'on trouvoit quasi brullés à la rive des fleuves, semblablement, comme fist le dessusdit Cosme Alexandre.
Hilpericus florit en ce temps. Cestui fut expert en plusieurs sciences quadriviales. Cestui mist en escript et l'experience et les raisons du compost, pour promptement trouver les ans de Jhesu Crist ou autres par indicions. Cestui, comme aucuns recitent, fut commis à soy enquerir la verité d'une fontaine estant en Lorraine, juxte Montchastel, que l'on disoit puis n'avoit gueres estre muée en sang, et lui fut administrée une femme qui avoit lavée sa face en ladite fontaine, qui apparoissoit sanguinolente en plusieurs jours.
Richard de Bloix, chantre de la chappelle du Roy en France, fut en ce temps souverain astrologien. Cestui predist la grande seicheresse qui fut de son temps, par laquelle les puis et les fontaines tarissoient. Cestui Richard par argumens vainquit Petrus Abaclardus, ou temps du pappe Ignocent, et ou temps de cestui furent ès parties de France plusieurs autres astrologiens, entre lesquelz fut à Amiens Michel le Gascon et à Paris monseigneur de Herville, qui à cause de sa science gouverna en la court du roy Lothaire, et à Tours fut maistreNicolle de Lorrix qui prenostica de la famine, qui fut l'an IIIIe de l'empereur Henri et de la très grefve mortalité, qui fut quasi universelle par tout le monde et si fervente que plusieurs s'enterroient avecques les mors qui n'estoient encore expirez, et à peine souffisoient les vifz pour en sepulturer ceulx qui mouroient.
1049. Vincent l'Englois, surnommé de Albion, autrement le Blanc, fut en ce temps très renommé à Paris. Ce fut celui qui predist la venue d'une estoille qui dura XXV jours et ala sur les Turcqsavecques les princes de France en la croisée qui fut l'an 1096 et y furent Espagnolz, Anglois, Almans et Ytalians, qui fut la plus grande qui fut jamais estymée à« sexagesies centum millia »,comme dit a esté, et furent mis en tros parties et fut grant famillier de Perre l'Ermite, qui fut moïen de assembler ladite croisée, comme est recité en laPostillesur l'Apocalipse et en laCroniquede Guillaume. Cestui prenostica sur une eclipse du Soleil qui fut à deux heures après midi, l'an qu'il mourut et par avant avoit prenostiqué sur la commete qui apparut l'an XV de l'empereur Henri, et commence son jugement:« Cometes solito mirabiliorin modum trabis maxime per quatuor menses apparuit et signifficavit » .
1099. Silvestre de Julliers, prebtre habitué en l'eglise de Tournay, prenostica, l'an VIIIe du regne de Henri, la grande habondance de nege qui fut si excessive que plusieurs forestz en furent rompues. Predist aussi la mort dudit empereur par l'eclipse qui fut du Soleil ès ydes de may, et ledit empereur mourut le jour devant les nones de juin.
Marc de Cauvelays en cest temps fut moult aprecié ès Italles pour ses prenosticacions et fut depuis au duc Guillaume de Normendie et fut avecques lui à la conqueste d'Angleterre et lui, comme vaillant, y fist de grans faiz d'armes, car il y fut moult expert en l'art millitaire, en medicine et en astrologie.
1099. Charles de Morvillier vint en fleur en ce temps. Cestui predist le feu sauvage; c'est une maladie qui courut en son temps. Ce fut celui qui fut envoyay devers l'enfant qui lisoit« de omni scibilli » .Predist plusieurs choses et, entre autres choses, il predist la famine qui fut en son temps, au moïen de laquelle predicion plusieursmarchans firent leurs dilligences et provisions et, par ce, fut le peuple secouru en diverses regions.
1025.Guido Aretinus, in Italia clarus.Cestui fut appellé au service de Conrrad l'empereur, l'an Nostre Seigneur mil XXV. Cestui fut bon praticien en la calculacion et ès jugemens de la science de astrologie et avoit servi le roy Robert, filz de Hugues. Aucuns dient que cestui predist le tonnoire et la fouldre qu'il fist le jour de la Pentecoste, environ l'eure de la grant messe, lorsque l'on couronnoit l'empereur Henri, au moïen de quoy plusieurs moururent et autres yssirent de leur bon sens et fist plusieurs autres grans dommages.
Adilla, très notable docteur, que allegue Hali, lequel escripvit sur toutes les parties de astrologie. Cestui eut plusieurs disciples et, entre autres, eut Elhemeden, Azaraphar et Nymegeth, qui puis furent grans astrologiens ès parties d'Espaigne et tous escripvirent d'astrologie, pour ce sont ilz allegués dudit Haly et de plusieurs autres d'icelles parties.
Helhemedem de Trippole fut en ce temps prins prisonnier de Robert Wiscardo, duc de Normandie, estant lors à Naples, lequel, pour l'onneur de sa science des estoilles, icelui duc souvant le menoit avecques lui et sur sa foy le laissoit et permectoit aller où bon lui sembloit et ung jour, en alant par la cité de Naples, vit une grande ydolle ou statue de marbreeslevée, laquelle avoit ung cercle de cuyvre ou chef où avoit escript:« Kallendis maii, Oriente, Sol herebo capud aureum ».Cestui Hehemedem incontinent fist une figure astrologalle pour sçavoir que ce vouloit dire, et trouva que l'ombre du chef d'icelle statue audit jour lui monstreroit ung grant tresor en terre, ce qui fut ainsi, car, ledit jour venu à l'endroit de l'ombre du chef d'icelle ydolle, fist une fosse en terre en laquelle il trouva inumerable tresor, duquel il bailla partie pour sa rançon, pour avoir plaine liberté et l'autre il emporta.
Rogier de Eufordia florit en ce temps en Engleterre. Ce fut lui qui predist la douloreuse mort du roy Guillaume devoir estre tué en une forest et par negligence d'y penser et obvier aux insidiateurs; cela advint ès nonnes d'aoust. Cestui predist la venue de l'estoille qui s'apparut en fevrier, laquelle monstroit, entre ses autres signifficacions, la cruelle bataille qui fut ou mois de septembre ensuyvant, entre le roy Henry d'Angleterre et le conte Robert de Normandie, son frere, et, en ce faisant, predist clerement la prinse dudit conte. Icelui Rogier traicta curieusement sur les jugemens de astrologie et intitulle son livreAstronomia Rogerii.
Estienne de Chasteaudun, abbé de la Magdelainedudit lieu, fut souverain astrologien. Cestui, à son retour de Flandres où il fut envoyay, recite ung merveilleux prodige avoir veu ou temps de Henri Quart empereur, jouxte Tournay,« in pago Brachatensi »,c'est assavoir ung grant nombre quasi inumerable de couleuvres ensemble devorans les uns les autres, desquelles l'une partie se retira pour la doubte de l'autre ou creux d'un gros arbre, cuidans eulx sauver, mais l'autre partie de moult impetueuse course, en sibillant, suivit aller après dedans icelui arbre, lequel fut environné de bois sec et y fut mis le feu et ainsi finerent.
En ce temps fut ce notable chevalier, messire Amaury de Saint Amant, moult aprecié pour la science de astrologie à la court de Romme et le plus prouchain de la personne de Henry l'empereur. Cestui avoit la pratique des jugemens moult precisement. Cestui fut envoyay en diverses regions en ambaxade et predist le tremblement de terre qui fist tant de maulx et la merveillie qui fut en Italie, c'est assavoir femme enfanter homme en semblance et forme de chien velu derriere , et par devant comme un autre homme.
Malbic Elmerus, moine de l'ordre Saint Benoist, homme moult subtil en diverses sciences, fut en ce temps. Cestui en sa jeunesse, voulant fere comme Dedalus, fist et pour ce composa unes helles qu'il se mist ès piez et mains et vola du hault d'une tour à la distance d'une stade au bout de laquelle il tumba et se rompit une jembe et disoit venir la faulte de ce qu'ilavoit houblié prandre la queue. Cestui fut reputé moult sage en son viel aage et predist sur la commecte qui fut en son temps, de laquelle il dist ainsi:« Venisti, inquit, venisti multis martiribus lugende; dudum est quod te vidi, sed nunc multo terribiliorem te intueor, patrie hujus exidium minantem ».
1800. Arnobius le second, Romain, fut en ce temps homme de moult grande auctorité et partout renommé pour la science de astrologie. Cestui predist le scisme qui fut du temps Paschalis, tant par la signifficacion d'une grande conjunction, que par la vision d'une commecte qui se monstra en son temps, et predist aussi le grant tremblement de terre qui fut en Anthioche, par lequel plusieurs ediffices abismerent en l'ouverture de la terre au moïen de laquelle predicion, longtemps devant les habitans laisserent leurs lieux et perquirent les lieux plains sans roche. Giberien fut disciple de cestui Arnobius, qui recite que le peuple estoit si ententif et curieux de observer les prenosticacions des astrologiens que merveilles pour les grandes utillités qui en venoient au peuple et les grans hommes mettoient leurs enfans à l'estude d'icelle science , communement par toutes regions.
Henri d'Excestre, Anglois, fut en ce temps, lequel prenostica, l'an XIIe du regne de l'empereur Henri, la grande famine qui fut en Angleterre, qui fut si très vehemente que les hommes et femmes s'entremengeoient et le fort mengeoit le feble. Cestui aussi predist que plusieurs monstres apparoistroient, entre lesquieux, tost après, fut veu sur les confins de Normandie et Bretaigne, c'est assavoir une double femmeayant deux testes, quatre braz et tout double jusques au nombril.
Trax, l'archediacre, fut en ce temps, qui si compedieusement traicta de la puissance du Soleil en Aries. Aucuns dient qu'il fut cardinal, fut homme de grant conseilh, jaçoit ce qu'il fust de petite stature et fut moult aprecié pour la science des estoilles.
Maurice de Sudrien, Angloix, fut en ce temps moult aprecié pour les jugemens d'astrologie. Cestui fut stipendié du roy d'Angleterre et depuis fut au roy Dagobert de France. Cestui, entre autres ses predicions, prenostica de la merveilleuse gelée et des grandes glaces qui durerent des kalendres de novembre jusques en my avril; predist aussi sur l'an XXV du roy Dagobert le grant mouvement de terre et le grant mugissement des roches qui fut le VIe des kalendes d'avril, en la premiere heure de la nuyt, qui fut oy par tout le monde et duquel fut dit:« Terra dolet et doluit » .
1110. Jehan Hispalense, le bon et devost evesque, fut en ce temps en fleur, excellant docteur en theologie et en astrologie, lequel composa sur la Sainte Escripture plusieurs beaux livres et aussi il traicta bien compendieusement sur les quatre principalles parties d'astrologie, c'est assavoir sur les nativités, interrogacions, ellections et revolucions, fist aussiung moult bon introductoire et lesYsagoges, toutes lesquelles choses sont tenues fort auctentiques et sont partout communes et en usage, et ne soit à nostre calumpniateur thedieux de oyr ce reciter que tant de gens ont escript en la science des estoilles, encores sont plusieurs choses demourées intactées que je espere, aidant Dieu, aucunes d'icelles à joindre à ces parties et, pour le saouller, sache que c'est science ronde, qui n'a point de fin. Cestui Hyspalense fut cellui qui dist sur le prologue de Albumasar:« Cum dicimus planetam aliquam futurum malum prefigurare, nichil aliud sentimus nisi quia sui Creatoris mandato ut creature servientes ejus prescienciam inmitando ipsum malum ostendunt culpando cum planetarum signorum atque stellarum signifficata pro certo divinam videntur culpare Providenciam; nichil aliud stelle signifficant, nisi quod Deus previderit aut voluerit et a principio stellas creavit cum virtute in qua illas concurrere vult »,et plusieurs autres belles sentences semées entre ses euvres, dont je me passe.
1114. Petrus Alphonsus fut environ l'an mil cent XIIII homme de grande auctorité, fut juif et après chrestien. Cestui ayma medicine et la science des estoilles, comme appert assez en ses euvres, qui sont assez comunes. Aucuns dient qu'il prenostica les grandes innondacions des eaues, qui furent ès Ytalles et autre part et, par la force des pluyes, les roches entre lesquellesestoit terre se trempa tellement et dissolvit que les plusieurs tumberent et corruerent et disruerent plusieurs villes et villages et firent merveilleux dommages.
Dalmoutahan fut environ ce temps, jaçoit ce que aucuns dient qu'il fut devant. Cestui fist unes tables moult precizes pour sçaver les signes des applicacions des ascendens et des permutacions et conjuctions et aussi est bien renommé et recommandé par les astrologiens et est alegué par Haly en la fin de son euvre.
1143. Frere Vincent, de l'ordre des Freres Mineurs, notable theologien et grant astrologien, fut en ce temps. Fut lui qui fist le traicté de la proprieté du Soleil et fist unes tables sur Lion. Entre ses grandes prenosticacions, predist des grans vens qui coururent en France en son temps, à quoy plusieurs remedierent par apuïer leurs ediffices. Cestui aprint maistre Gervais de Viviers, medicin, qui puis, au moïen de la science des estoilles, acquist grant honneur et fist de moult notables cures. Cestui maistre Gervais, en ung sien livre, dit que icellui frere Vincent predist la merveille qui fut veue en son temps, quasi par tout le monde, c'est assavoir que les oyseaux domestiques comme paons, poulles, chappons, oyes, canes et semblables comme pigeons, se absenterent de la compagnie des hommes et allerent, suivant chacun son sexe, habiter ès lieux sauvages sans crainte de loupz, de regnards ou autres reptilles.
Japhar et Mecra, grans et souverains astrologiens, furent environ ce temps. Cestui Japhar fut l'omme qui mieulx en ce temps predist de la disposicion de l'air et cestui Mecra fut moult expert ès nativités et ès ellections, et ont tous deux escript sur aucunes des parties de astrologie; aussi sont ilz allegués à la fin du livre de Guido Bonati et ou premier traicté de Bessahen, et, entre les predicions de celui Japhar, comme recite Balenius, son disciple, il prenostica le differant des Almaignes et donna le moïen et conseil de le paciffier.
Jacques de Boulongne, docteur à Paris en medicine et souverain astrologien. Cestui predist d'une pestillence qui fut en la partie occidentalle de Lorraine, dont il escripvit, disant:«Multis, sacro igne interiore consumente cum putrescentes, exesis membris instar carbonum nigrescentibus miserabilibus moriuntur, vel manibus et pedibus putrefactis truncati, misere vite reservantur, multi vero nervorum contractione distorti tormententur ».O Jhesu Crist, Nostre Redempteur, garde nous! 1097. Pierre de Suze, penitencier de l'eglise de Romme,jugea en ce temps sur la signifficacion de la commete qui apparut l'an mil nonante sept, la premiere sepmaine d'octobre, et predist les grandes innundacions des eaues qui furent en autompne et la sterillité des fruiz subsequente, dist aussi de l'excercite de la croisée et de leur venue ès confines de Turquie, par especial sur le pont du fleuve de Pharphar, le IXe des kalendes de mars, où fut faicte par les chrestiens grande desconfiture de Turs, et aussi de la seconde emprise qui fut à Nichée, où semblablement les payans furent vaincuz. La tierce fut à Lardicie où estoient plus de IIIc mille hommes armés et touteffois l'on avoit un mouton pour un denier et ung beuf pour XII deniers en plain merché, tant estoit laide chascun d'iceulx.
Mathieu de Pavie, medicin et astrologien, fut apellé au service du roy, pour la science et experience qu'il avoit ès dites deux facultés. Cestui avoit de coustume chacun an de prenostiquer et, entre autres choses, predist de ce qu'il fut veu en France le jour devant les nones d'avril, à l'aube du jour, c'est assavoir la conjuction de plusieurs estoilles, entre lesquelles en estoit une grande, lesquelles, comme il fut advis à plusieurs qu'ilz tumberent en terre et, le lieu noté, ung quidam y ala veoir et fist une fosse, de laquelle fosse yssit une fervente fumée dont il eut grant paour.
1166. Arnolphus vint après, grant astrologien, lequel escripvit moult compendieusement des lieux de la terre habitable,predist de la secte de Lion que l'on dit des Vauldes et de leur heresie; dist semblablement les choses qui advindrent en Parpignen et en la conté de Nice sur la grande conjunction qui fut l'an mil CLXVI, le tiers jour de novembre. Fist aussi le traicté intitullé:« Intellectu Romanorum » .
Jehan d'Orleans, chanoine Sainte Croix dudit lieu, fut en ce temps. Cestui predist sur la revolucion de l'an la longue famine et la calamité de plusieurs ans et les grans maulx qui par icelle viendroient, car les plus fors tolloient le pain aux febles et se firent grandes incensions et les riches furent fort vexés par les pouvres. Predist aussi la mortalité, laquelle fut si grande que les vifz ne trovoient lieu pour mectre les mors.
Christianus Alanus et Gerardus Cremonensis furent en ce temps, qui traicterent sur astrologie, l'un à Paris, l'autre à Boulongne la Grasse. Cestui Alanus, pour sa science fut moult aprecié et fut puis evesque de Poictiers, selon aucuns. Cestui Gerard predist les grans vens et leur impetuosité et le« terre motu »si vehement qui fut environ la mynuit, le IIIIe des ydes de septembre, en divers lieux de la terre.
Anselmus, abbé du Bec en Normandie, tant pour la sainteté de sa personne que pour la science des estoilles, fut moult aprecié en France et en Angleterre et tant qu'il fut esleu en arcevesque de Cantorbiere. Cestui predist la grieve pestillence des bestes et la corrupcion des blez pour les grandes pluies qui furent en ce temps.
1149. Abinscena, le honorable docteur et grant astrologien et medicin, non pas celui qui fut roy, que aucuns appellerent Mesué, autres Zoar, le tout selon ses proprietés. Cestui fut IIIIe de ce nom, lequel a bien monstré en ses euvres de medicine comme il estoit profond et erudit en la science des estoilles.
1095. Symon de Bloix, archediacre de l'eglise d'Angers oultre Loire, fut en ce temps moult aprecié du roy Guillaumed'Angleterre, second de ce nom. Cestui predist sur la commecte qui apparut ès kalendes d'octobre par XV jours, gectant ses crins vers orient les plus grans et les petiz vers midi. Predist aussi de ce qui fut veu l'an mil nonante V, ès nones d'avril, feria quarta, luna XXV, c'est assavoir une apparance de discours de plusieurs estoilles espesses, comme gresle cheans sur terre, dont il prenostica l'inumerable nombre de gens qui furent en la croisée tantost après.
Thiery de Saint Florant, medicin et astrologien, fut en ce temps appellé de Henri l'empereur, l'an mil cent cinq et prenostica sur le mouvement de terre et de la commete qui apparut en fevrier et aussi des estoilles entre elles concurrentes qui furent veues quasi pour tout le moys dudit fevrier, par semblant tumbans en terre. Predist autres merveilles qui tantost furent veues, c'est assavoir que certain malin esperit se monstra publiquement aux hommes et semblablement« in pago Beruliesarein villa Aufrede, continuis XV diebus, fons sanguinem tam ubertim manavit, ut vicinum vadum inficeret »,et dist aussi de la glorieuse victoire des chrestiens qu'ilz eurent en Jherusalem des payans. En son temps furent veuz ou ciel la semblance de deux soleis radyans comme le yris et aussi apparut ès nones de fevrier ou ciel, en plain jour, une estoille depuis III heures juques à IX, distante du Soleil d'environ une couldée.
Estienne abbé de Citeaux, en ce temps moult aprecié pour la science des estoilles. Cestui fist la charité grande et prenostica le feu qui fut en plusieurs lieux et, par especial, ou Mont Saint Gabriel. Predist aussi l'arsure des arbres au moys de jung et aussi les blez. Predist aussi les fluz de ventre et mortalité qui fut lors.
1122. Après cestui fut en fleur Zour le medicin et eslevé en bruit pour sa science de astrologie ès parties d'Avignon et puis fut au mandement du roy de France où il fut eslevé en honneur et atiré à Paris, lequel fist plusieurs beaux jugemens de ceste science et, entre autres, dist la maniere comme avoit esté desrobé le coffret aux bagues du roy, devisa les coulpables et le lieu où avoient esté portées les bagues et les fist recouvrer; à ceste cause fut moult aprecié. Ce fut celui duquel je trouve l'epithaphe ou cymitiere des Juifz à Paris, en la maison de Bretaigne, en la rue de la Herpe, ou jardin d'un nommé à present Laurens Le Blanc, mareglier de l'eglise de Paris, laquelle je translate de ebrieu en latin à la reqeste de très devost Jaques de la Forest, evesque de Paris, l'an 1492 , avec plusieurs autres choses bien enciennes.
Dominus Sigibertus, venerabilis monachus Gemblacensis, fut en ce temps, lequel escripvit le livre des temps. Cestui fut expert en la science des estoilles et predist sur l'an mil cent XIII la nege qui tumba« in pago Bracbatensi »,près Tournay, qui fut le IX des kalendes de may, qui fist moult de maulx et le sang qui plut ou moys de juing en Itallie.
Guillermus Anglicus, citoïen de Marseille, composa le livreDe urina non visa, procedant par autres conjectures que cellui dont dessus est faicte mencion. Cestui predist la destruction du Liege qui fut après la fondacion de Berne et de Fribourg aucun peu de temps.
Thomas Falyn, docteur en medicine à Paris, grant astrologien, predist le terre motus qui fut l'an mil cent XVIII, ou mois de janvier, le quart ferie des nones d'icelui moys, au moïen duquel plusieurs villes, eglises et ediffices furent dirruées.Predist aussi la merveille qui fut veue ou fleuve de Meuse, jouste l'abbaye« que dicitur Sustulla, quasi pendens in aere, fondum suum visus est desservisse » .Predist aussi les horribles strages qui furent en la cité du Liege et le grant tonnoirre et fouldres et mouvement qui furent en may le Ve des nones dudit moys, en la grande eglise, ainsi que l'on disoit vespres, que les voltes et murs et aussi les trabs de la tour tous tumberent et y demoura une terrible et fetide odeur que nulle bonne oudeur ne povoit surmonter, et le VIIe des ydues du mois de juing sequent, vint à Mont Robert une nuée de pluye si vehemente que toute la cité en fut oppressée et plusieurs personnes, c'est assavoir VIII hommes et une femme, tenant ses deux enfans embrassés, et à l'eure de vespres l'eaue de certain lieu, convertie en sang.
Bernardus Remigius fut environ ce temps souverain homme qui a traicté des nativités, comme allegue Guido Bonati. Cestui jugea sur la conjunction, qui fut l'an mil cent LXVI, trois cent sept jours, ou XXVIIe degré de Capricorne. Cestui predist, selon aucuns, le grant mouvement de terre qui fut le IIIe des ydues d'aoust, qui fut si horrible que toute Angleterre en eut fraïeur et y fut veue chose quasi miraculeuse, c'est assavoir que les haulx ediffices, à moitié clinés pour tumber, se releverent, sans estre nulle part conquassés.Averroys, le grant medicin et astrologien, fut en ce temps, selon aucuns, lequel fut moult erudict en la science des estoilles et en composa plusieurs traictez et, entre les autres, fistDe substancia orbiset celui intituléDe celoet ung autreDe dilluviis. Cestui fut moult aprecié aussi pour ses experiences de medicine. Cestui predist sur la revolucion de l'an, qui fut le second du regne du roy Guillaume d'Angleterre, la tardité des fruiz et de leur maturacion, qui fut jusques à la feste saint André, avant que le blé se peust recuillir. Predist aussi la discorde des vens,« ab Euro Austro veniens » ,le XVIe jour des kalendes de novembre, qui fut si vehement que plus de Vc maisons, en la cité de Londres, en furent disruées et la couverture de l'eglise,« qui ad Arcus dicitur »,en fut levé et emporté.
Eugenius, IIIe de ce nom, ayma moult les experiences de astrologie et eut des plus expers clers qu'il peut finer et fist tant ledit Eugenius, qu'ilfut en celle science assez ediffié et se gouverna moult curieusement, selon les ellections d'astrologie, comme recite ung quidam sur l'abregé de laCronique de Clervaulx.
Gilles de Saint Aignem, docteur en medicine et souverain astrologien, pensionaire du roy Guillaume d'Angleterre. Cestui predist les eaues et les glaces qui rompirent en plusieurs lieux plusieurs ponts, après le grant yver qu'il fist, par lequel elles furent si glacées que chevaux, chariotz et charretes passoient par dessus. Cestui, en une sienne prenosticacion, parlant des grans vens, dit en la verifficacion d'icelle:« Ferebantque tigna cum trabibus, per inane mirantibus, qui longe timentibus, qui prope stabant, quatuor tigna, sex et viginti pedes longa tanta vi pariter in humum impacta sunt, ut vix quatuor pedes extarent notabili visu; quomodo duriciem stare publice perruperint, eo ibi in ordine posita, quo in tecto ab artiffice fuerunt colocata. Que, ob impedimentum transeuncium, de planicie terra desecta sunt, quod aliter erui nequirent » .
Anguerrand de Chaulmont, chevalier moult puissant en France au moïen de la science de astrologie, print sur les Anglois le chastel d'Andeli. Cestui fut bon praticien ès jugemens particuliers et ès ellections de la science de astrologie.
1124. Maistre Guillaume de Sancto Clodoaldo fut,environ ce temps, homme de grande estude et moult bien fondé en la science des jugemens de astrologie. Ce fut celui qui predist la dure bataille tusculane où fut occis merveilleux nombre de gens et dura de nonne jusques à vespres et fut si cruelle que on ne lit point que jamais mourust tant de milliers de Romains qu'il fist ce jour, jaçoit ce que l'on dit que Hanibal fist emplir trois cophins de aneaux qu'il fist arracher des doiz des Romains et les envoya en Cartage. Touteffois ceste journée est à memorer, dont l'epitaphe est:« Mille decem decies sex decies quoque seni » .Fut ou temps d'Alexandre IIIe. Cestui predist les signes horribles et espoventables qui apparurent en ce temps, et composa aucuns traictez sur les nativitez et aucunes tables moult exquises.
Pierre de l'Isle, medicin à Paris, comme experimenté en la science de astrologie, prenostica sur l'an VIIe du roy Guillaume d'Angleterre la famine qui advint à l'ocasion du tribu et exaction qu'il fist en Normandie, qui fut tel que les labeurs demourerent à fere et s'en alloient les bons laboureurs en païs estranges. Ainsi fut horrible famine et l'an après grande mortalité.
Jehan Mesué, excellant medicin, entendu en la science de astrologie, fut en ce temps moult aprecié et toute sa jeunesse futà l'estude de astrologie moult bon praticien et experimenté, mais nulle chose ne se treuve qu'il aye escript, fors ung livre de medicine.
Charlot du Rochier, Flagment, en ce temps tenu en bonne estime pour la science des estoilles. Cestui descouvrit la conspiracion qui fut faicte à Bruges, dont fut acteur Guillaume Cougneux, au moïen de laquelle fut tué le prevost de l'eglise de Saint Donast de Bruges et pour ce prins Bouchard et Berthopus. Ledit Bouchart eut les yeux crevés, fut ataché nud à ung pal et fut sagité en son visage et, après qu'il fut mort, fut mis sur une roe en exemple, puis gecté en latrines et ledit Berthopus fut pendu et ung chien vif costé lui, qui piece à piece le deffist.
Joachin, abbas, jugea par la science estoilles de plusieurs choses advenir et fut singulier clerc ; touteffoiz aucunes de ses predicions et livres ont esté deffendues. Entre ses choses, il predist sur une revolucion de l'an qu'il y auroit en bref apparicion de presages et monstres, ce qui fut, comme il dit en son experience:« Monstrum quodam Namuci natum est, cuiperrarovel numquam visum est, videlicet biceps infantulus, qui hoc vidit, testis et populus. Hic tam sexu duplex quam simplex erat compage corporis ».
Gervaix de Meulan, habitué en l'eglise de Chartres, homme insigne et vertueux astrologien. Cestui, en ses verifficacions sur aucune revolucion en ce temps, dit et recite ainsi:« Tercio nonas augusti, primo noctis conticinio, cum quaque terrarum tonitruis audiretur, et fulgura sepius micarent, inurbemLeodium amplius ipse turbo desenit, ita ut homines stratis exillientes ecclesias tristi cetu complerent, et tota nocte supplicacionibus intenderent. Summo vero aurore dilluculo, a parte orientis ignis cum ingens flagma circulavit tantus, ut omnes divinitus cremari extimuerunt. Post hoc magnus turbo, errumpens ab occidente, ipsum ignem visus est aliquantulum obscurasse. Iterum autem quasi victor ignis cum flama recaluit; et iterum turbine revertente, paululumdilicuit. Tercio eciam ipse ignis recaluit, et tercio nichillominus turbine victus cecidit. Hoc spetaculum a summo mane usque ad horam terciam vehementer terruit » .
Arthephius, Theophilus, Persidi et Baruch furent en ce temps tous quatre, qui traicterent des nativités et la pluspart d'iceulx sur toutes les parties de astrologie, qui sont traictés moult autentiques, car ce furent les quatre hommes plus souverains de ce temps et moult estimez.
Henri d'Estampes, chevalier, notable clerc, fut en ce temps. Cestui escripvit sur la revolucion des ans du monde et aussi sur les eclipses. Raconte que en son temps, le tiers des ydes de decembre, environ la mynuit, les estoilles cleres et descouvertes, le XIIIe jour de la Lune, fut eclipse et dit:« Contracto orbe multis coloribus sed maxime sanguineo pene hora integra suffusa est ».
Raymondin, conte de Poitiers, prenostica en ce temps à son grant desavantage, car, comme il fust demouré seul ès bois, esgaré sur la nuit et abandonné de ses gens qui suivoient aucune beste à la chasse, fors son nepveu qui estoit avecques lui, lequel, en escoutant se nul de ses gens venoit à lui, se mist à speculler le ciel moult longuement, disant:« Nepveu, il resne telle constellacion à ceste heure, que si ung subject ou serviteur tuoit à ceste heure son seigneur ou son maistre, il perviendroit à moult grans biens et à grande lignée ».Et lors va venir ung senglier souldainement et icelui nepveu, le cuidant enferrer, tua son oncle qui y venoit comme lui, dont il fut moult courroucé et en soy en allant, lamentant son douloureux fait, trouva Melusine, par laquelle il pervint aux biens et ligné que son oncle lui avoit dit, comme est contenu ou livre de Melusine ou de Lusignen. Aucuns dient qu'il fut l'an [ 1166 ] après Jhesu Cristi. Autres dient que fut avant.
Lucques d'Aigremont, Venicien, fut en ce temps moult aprecié du pappe Paschal pour la science de astrologie. Cestuifut envoyay en Flandres pour aucuns differans, l'an qu'il predist des grandes glaces et en veriffiant sa prenosticacion, trouva en Brebant inumerable nombre d'anguilles yssans des paluz pour la froidure et glace vehemente et se putreffierent et, l'an subsequent, pour l'intemperance de l'air et à ceste cause, fut grande mortalité de bestes et dura la gelée jusques ou milieu de mars, et recite aussi que, l'an ensuyvant, l'yver dura six sepmaines sans degeler et s'ensuivit une famine, dont plusieurs perirent, tant hommes que femmes.
Gilles de Loyas, de Millan, predist à l'empereur Federiq la destrucion de Millan, qui fut l'an mil CLXII. Cestui vint à Paris et fut compaignon de Morisede Sully, evesques de Paris, par lequel fut fondée l'eglise Nostre Dame de Paris en l'isle, environ trois ans après que ledit Millan fut destruit, moïennant l'aide du peuple. Aucuns dient qu'il eut une branche de la perre des philosophes.
1127. Helynandus de Froitmont, moyne à Beauvais, fut en ce temps homme moult erudicq en diverses sciences et le monstre bien en saCronique, que il fut congnoissant en la science des estoilles. Cestui escripvit sur la partie des nativités, mais son euvre demoura incomplete.Michel, arcevesque de Paris, esleu par le colege dudit lieu, monstra bien qu'il sçavoit de la science des estoilles. Cestui escripvit à venerable Hugues de Paris des choses venues selon sa predicion et, entre autres choses, que en Albanie:« Ignobilis muliercula monstrum bis gemini corporis est enixa, adversis vultibus et corporibus sibi coherens; ante quidem effigies hominis integro corporisque membrorum homine distincta; retroverofacies canis, similiter corporis et membrorum proprietate integra » .Et en Brabant semblablement une femme qui eut IIII filz masles en une ventrée.
Menopoldus fut en ce temps, homme insigne en la science de theologie et de astrologie et, en considerant astrologie, en fist ung beau traicté qui se commence:« Signa quoque humida » .Cestui fut homme moult singulier et de moult grande consideracion et qui moult fist de choses dignes de memoire, contenues en ses euvres; pour ce, qui en vouldra plus avant sçaver, y recoure.
1125. Jehan d'Arques, medicin à Rouen, fut moult experimenté en la judicature des urines au moïen de la science de astrologie et chacun an prenostica de la disposicion de l'air, moult precizement. Cestui recite en une de ses prenosticacions« quod in Gemblacensi parrochia dum paterfamilias Dominica die mixturam segetum penuria famis moleret in usus familie, subito juxta Dei indignacione arsit farina cum putoris nigredine, ad exempliis posteris ne quis presumat simile ».
Haly Abenragel, excellant docteur, subtil et parfond en la science de astrologie, fut environ ce temps, lequel, comme appert en la somme qu'il a faicte de astrologie, estoit l'un des grans qui fust ou monde en son temps, au moins que l'on sceust, lequel a traicté sur toutes les parties de astrologie bien compendieusement et grandement et plus que nul qui devant lui aye esté, quant à la partie judicative et recueillit en icelle somme l'oppinion de LII docteurs, tous grans et clers hommes, qui furent devant luien Perse et en Mede et en Grece, en Arabie, ès Indes, en Ytalye, en France et autre part, dont les noms d'aucuns s'ensuyvent. C'estassavoir Algar,Anchiesus, Welly Hameth filli Abensuceith, que l'on dit qui fut l'un des maistres dudit Haly, de Hermes, de Ptholomée, de Dorothée, de Aristote qui fist le livre desExemples, de Messehalac qui commenta sur Ptholomée, de ung nommé Abnelfarchan, de Accebary, Alhayat, Athabary, Anthiochos Prechindus, Naysel filius Thome, Aboleybucq, qui fist le livre appelléLenen arabicq, de Bethdiraserem, de Zeheel, de Benbriq, Aben Alfayat, Albumazar, Alsodal, Alsadal, Ablesohel..., Abenzel filli Nugente, Abaersarsal, Alhazem filius Ablezehel, Hyrsede, Conophil, Merphilsapiens indii maximi, Thiphyl, Almedach filius Bedich, filli Almansoris, Alhezem filius Sehel, Alharen, Zaradest, Azaroem, Azaraffar, Jahym, Elhlemdem, Alcimin, Alhayath, Bericos, Harzet, Nuffil, Arocq, Mynegeth filius Hebetheth, Abaon, Alkindus, Harrix, Plenius Romanus, Prophix et plusieurs autres espars par sa dite somme, que je laisse pour cause de breveté. Cestui Haly Habenragel est le docteur plus complect qui plus amplement escripvit ès jugemens particuliers de astrologie que tous ceulx quiont esté devant lui, comme dit est, et fut translaté son livre par l'ordonnance de ce noble roy de Castille et d'Arragon, Alphonce, excellant astrologien, de langue arabicq en lengue hyspanique et depuis mis en latin par deux souverains clers et notables hommes de l'empereur. Fist autres plusieurs notables livres, tables et traictiez et, entre les autres, en fist ung« qui dictus estLiber secretorum stellarum»,ouquel est contenue la division des faces, selon l'ordre des signes.
1128. Hugues de Paris fut en ce temps, devost homme et moult aprecié. Cestui fut, dès jeunesse, introduit en tous les ars liberaulx et fut moult aprecié de Lothaire empereur. Cestui fut moult erudict en la science des estoilles et trouva la cause, dont provenoit ceste maladie que l'on disoit« sacro igne »;disoit provenir de l'influence de Mars bruslé, etc., et incita le peuple de Picardie, par especial de recourir à la Vierge Marie. à ceste cause en l'eglise de Soissons en furent garis cent et trois en moins de XV jours, l'an 1128.
Maistre Jehan de Dijon, medicin et astrologien du roy Philippe, filz Loys le Gros, fut en ce temps moult aprecié en Bourgongne. Cestui incita moult à fonder l'abbaye de Clervaux et de Pontigny et de Premoustier, toutes en ung temps. Cestuiprenostica la mort dudit roy estre causée par beste quadrupedalle, ce qui advint, car, tantost après son couronnement, qui fut l'an mil CXXXIII, ung pourceau se mist entre les jambes de son cheval, par quoy il cheut et se tua tout froit.
1130. Thibault, comte de Champaigne, fut en ce temps, pere des orphelins et des euvres de misericorde et des pelerins. Cestui fut tenu le plus sage, tant en lectre que en sens naturel que l'on sceut. Cestui predist les grandes challeurs et inoyes ou inoppinées secheresses qui furent en ce temps, qui furent si grandes que puis, fontaines et rivieres secherent; predist à l'evesque Guillaume de Poictiers sur sa revolucion de sa nativité plusieurs choses et à Geuffroy, evesque de Chartres, la legacion qu'il eut du pappe Ignocent en Guienne. Fut celui qui dist à ung sien nepveu:« Labor scienciam generat, ocium vero stulticiam » .
Maistre Richard de Saint Victor, chanoine de Paris. Cestui, comme pur astrologien fist le livre« qui diciturExcepcionumin quo breviter continentur divisio et materia omnium scienciarum, ac series historie precedencium temporum » .
1138. Atabari, IIIe de ce nom, fut en fleur après Hali et du temps de Alkabice le tiers. Cestui a escript sur plusieurs parties de astrologie. Cestui predist l'advenement des Tartes, qui firent moult de maulx par le monde.
Estienne de Baugenci, chevalier, de jeunesse introduit en la science des estoilles, fut envoyay par le roy pour aller enquerir de certaine vierge ès parties d'Almaigne, jà encienne, laquelle predisoit plusieurs choses et sans aver esté jamais à l'escolle escripvoit,parloit latin et dictoit et composoit livres de catholique doctrine, predist sur l'an 1148 l'insulte des cristians et la grande oppression que leur faisoient les terans et la grant famine que fut entre eulx.
Alkabice, le souverain astrologien, fut environ ce temps, selon aucuns; touteffois il n'est pas certain et, quoy qu'il en soit, ce fut homme de grande recommandacion et à presever. Cestui fist en astrologie l'Introductoirequi est chose moult exquise. Cestui ne vesquit pas longuement et est alegué d'un docteur qui composa le livreDe laudibus beate Marie, disant:« Stella est atractive nature, ut dicit Alkabicius, philosophus, et est natura stellarum respectu vappororum que adamantis respectu ferri ».
Pierre de Brandiz, natif de Paris, souverain astrologien, fut en ce temps et predist, ledit an MCXLVIII, l'orrible tonnoire qui fut à Saint Vincent, où deux des moines du lieu furent exterminez, faisant le service par la fouldre et plusieurs de peur, autres de mal fureur en piteuse doulleur.
Pambulle, l'excellant docteur en medicine et astrologien fut moult estimé du fiz de Conrrad l'empereur, duc de Zeringen, et lui donna l'election pour fonder Fribourg in Nochtilandia, 1179, et, douze ans après, bailla aussi ellection de fonder Berne contre les Savoyens. Aucuns dient que cestui predist l'orrible destruction du Liege et depredacion et violacion des religieuses et vierges.
Maximien, cardinal à Romme, fut en ce temps. Cestui prenostica bien au vray de la fouldre qui fut en Jerusalem, où tout fut quasi bruslé, excepté le Temple. Predist aussi le merveilleux lop que fut ou territoire de Geneve, que mengeoit hommes, femmes et enfans et de tous aages, et tant que, en peu de temps, devoura plus de XXX personnes. Cestui fut avecques le roy Rogier de Sicille, quant il naviga en Auffrique. Gabriel de Saint Omer, astrologien et medicin, fut en ce temps. Cestui jugea l'eclipse de la Lune, qui fut le XIe des kalendes d'avril, environ l'eure de neuf heures, le sabmedi devant Rameaux, c'est de Pasques flories, et predist les grans vens intemperez, qui continuerent par IIII jours et s'ensuivit après une inundacion d'eaue« in territorio Verniorum, juxta Gandavum ubi sacerdos missa celebrata fulminem ictus occubuit » .Predist aussi l'incurse que fit le roy Loys en Palestine contre les navires des Grez.
Thebiq, grant astrologien, selon l'oppinion d'aucuns, fut environ icelui temps, qui moult escripvit, par especial des mouvemens de la VIIIe et IXe spere, fist aussi leLivre de l'an du Soleil, fist l'Introductoire de l'esperequi se commence:« Nos juxta rectam ymaginacionem incohantes » .Item composa aussi sur l'Almagesteung livre qui s'apelleDiffiniciones. Thebicq fut le plus subtil de son temps et sur les jugemens particuliers jugea choses à merveilles precises, selon que recite Manabize, son disciple, dont il fut moult aprecié des princes et du poppullaire.
Guillaume l'Espaignol, souverain clerc à Paris, compaignon de Perre Lombard, pour ce temps evecque de Paris, jugea sur l'eclipse qui fut le XIe des kalendes de juillet, en la fin de Gemini. Cestui fut le motif du mariage que ce fist celui an entre le roy Loys de France et la fille de l'empereur d'Espaigne, dont la feste fut à Orleans, l'an mil cent LIIII.
Guillaume Gwendozoel, natif d'Angleterre, selon autres de Lucherre, resident à Boulongne la Grasse, predist en son temps plusieurs choses, mesmement des grandes et horribles fouldres et tempestes, qui advindrent en son temps. Cestui fist aucunes tables selon le vray mouvement des planettes que j'ay veues, et sont bien recommandées.
Maistre Germain de Saint Sire, chanoine et archediacre de Paris, fut en ce temps moult aprecié du roy Loys VIIe, puis qu'il fut retourné de la Terre sainte et lui prenostica les grans guerres qui viendroient entre lui et Henri, duc de Normandie, qui print la femme dudit roy Loys qu'il avoit repudiée, pour ce qu'elle estoit sa cousine, à cause de quoy ledit duc de Normandie pretendit la duché de Guienne qui appartenoit à elle, et en fut desaisi ledit roy Loys.
1157. Maistre Jehan de Londres florit en ce temps à Paris,grant astrologien, lequel translata de ebrieu en latin le livre de laSaphéequi commance:« Quia in mundi spera est motus, etc. » ;item composa ung autre traicté sur leQuart de l'astrolabequise commance:« Nostra presens intencio est artem dicere » .Comenta semblablement sur leQuadran antiqueet en fist traictié qui se commence:« Geometrie due sunt species » .Cestui fut moult speculatif et fist plusieurs experiences de jugemens, dont il fut moult loé des clercs. Il eut plusieurs disciples et, entre autres, eut Gilbert de Provence et Mathieu de la Sabloniere, qui furent grans hommes après lui et moult renommez en France et autre part.
1152. Abbohaly Alfaiat fut en ce temps, commeappert par son livre desNativités, lequel est moult bien composé et par celui monstre bien qu'il estoit grant et parfait astrologien.
Maistre Jaques de Augestz fut en ce temps au couronnement du roy Philippe, filz du roy Loys le Debonnaire et avoit esté compaignon à saint Thomas. Cestui fist à Rains une revolucion sur la nativité du roy Henri d'Angleterre, que estoit audit couronnement, duquel ledit maistre Jaques avoit faicte la figure et ellection du jour, et fut le jour de la Toussaint et du vivant de son pere, prenostica sur la nativité de Saladin, qui soubzmetroit à lui tout orient et la prinse de Jherusalem en l'an mil cent IIIIxxVI, qui fut chose merveilleuse et bien veriffiée.
Gilles le medicin fut en ce temps, moult aprecié du pappe Adrian. Cestui fut homme insigne en la science de astrologie et predist l'entrée de Barberousse en Itallie, qui estoit empereur de Germanie. Cestui Gilles fut envoyé vers le roy de Sicille pour le appaiser et faire cesser de son entreprinse. Cestui recite en la verifficacion d'une sienne prenosticacion que plusieurs signes se monstrerent, et, entre autres, apparut une croix ou millieu de la Lune et l'an ensuyvant, ès nones de septembre,furent veuz trois soleis en la partie de occident. Fut environ l'an mil cent LIX.
Benoist de Verdun, grant philozophe, fut en ce temps et grant praticien en la science de astrologie. Cestui manifesta l'eresie des Vauldois avecque Jehan, evesque de Chartres. Ceste heresie commança ung nommé Waldensis, citoïen de Lion; pour ce fut dicte« pauperes de Luigduno » .Cestui predist la grande turbacion qui fut en l'eglise après la mort du pappe Adrian et la mort de la royne de France, qui fut après l'eclipse de la Lune, bien peu de jours. Aucuns dient qu'il predist la destruction de Millan qui fut l'an mil cent LXII.
Maistre Michel de Pompadour, astrologien du roy, fist la nativité de Philippe de France, qui fut né l'an après, c'est assavoir mil cent LXVI. Cestui fut moult famillier de saint Thomas, quant il fut exillié d'Angleterre et qu'il s'en affuit en France. Cestui predist aussi la peste qui fut en Jherusalem où tant de pelerins moururent.
Arastelus et Zodial le Grecq, Argasalam,Hebrianus, Jubleth et Trutanus, tous ces six furent grans astrologiens en ce temps en divers lieux et bien fondez et bien principiez en la theorique et pratique de astrologie, et ont chacun d'eux escript ou la pluspart d'iceulx sur toutes les parties de astrologie et sont alegués de Guido Bonati et autres à tous propos et se tiennent leurs oppinions bien certaines en tous les jugemens de astrologie, et qui bien les entend et les suyt, il ne doit pas errer facillement.
Armonas Argaffa fut en ce temps maistre de Molencon. Cestui predist par la science des estoilles au pappe Alixandre l'orrible desconfiture et bataille qui fut en son temps, comme dit est dessus. Cestui predist le grant mouvement de terre qui fut en la partie orientalle, par especial en la terre de promission, qui subvertit plusieurs villes et ecglises et ediffices et tua plusieurs personnes et se ouvrit la terre, où plusieurs furent absorbés. En ce mesme an, en Sicille, fut subvertie une ville et l'evesque et tout le clergié.
Celindry, ès parties d'Angleterre, fut en ce temps moult renommé pour la science des estoilles. Cestui composa plusieurs beaux instrumens, servans à la science de astrologie et plusieurs belles tables, qui sont assez communes et en usage. Cestui predist la repentine mort de plusieurs estre environ ce temps, entre lesquelx« abbas de Mileto cum quadragintamonachiis, et omnis principales circiter XVm morte pereuntrepetina» .
1179. Richard de Haultefueille, astrologien du roy Philippe, fut notable clerc. Predist plusieurs choses, mesmement du scisme qui fut en son temps et de la disposicion du temps du terre motus, qui fut oultre mer et, par especial, à Anthioche et en plusieurs places et chasteaux. Predist aussi sur l'an 1172 plusieurs merveilles se devoir veoir et, l'an ensuyvant, se monstrerent plusieurs acies de feu par nuyt le IIIe des ydues de fevrier, et predist à ceulx de Rouen, en Normandie, leur peril advenir et, incontinant après, leur ville fut asiegée par Loys, roi de France, et par le roy Henri, novel roy d'Angleterre et par le conte Philippe de Flandres.
Gilbert de Corbolio fist en ce temps unes tables surRomme et les nomma de son nom. Touteffois elles ne furent publiées jusques à l'an mil IIcXIX. Cestui, en son nom, excerça moult les jugemens de astrologie et, entre autres choses, jugea sur la signifficacion de la conjunction de Saturne et de Mars, qui fut le XXVIIe may, heure de 5 heures après mydi, l'an mil IIcXXVI. Plusieurs ont esté de ce nom en grande auctorité à Romme, desquelz dure encorre la race, qui tous ont aymé astrologie et ont les aucuns d'eulx composé livres ardus et subtilz en ceste science. Predist aussi les grandes inundacions des eaues qui fut ou mois de novembre et la famine subsequente, qui fut tantost après.
Maistre Henri de Danemarche, excellant medicin à Orleans et grant astrologien en son temps, fist de moult singulieres predicions, jugemens et prenosticacions et, entre autres, predist l'exil des Juifz de France et une des causes fut que, audit Orleans, advint ainsi que ung prebtre chantoit messe, après qu'il ot sacré le corps Jhesu Crist, en le voulant prandre apparut souldainement tout senglant, ce que sceut le roy Philippe qui y courut et le peuple de la ville, qui virent le Sacrement en maniere d'une piece de chair comme inde et dessus les corporaux apparoient goutes de sang. Semblable miracle aparut ou territoire de Vendosme et ung autre en la cité d'Arras et enung chastel que l'en appelle Sezanne, et fut environ l'an et le temps que ledit roy Philippe fist paver la ville de Paris et clorre de mur le bois de Vicennes, l'an mil cent IIIIxx et ung.
Pierre Genlis fut en ce temps à Paris moult aprecié astrologien et predist au peuple les grans prodiges qui furent en ce temps et l'orribleté des pierres et fouldres qui furent entre Clermont et Compiegne, et recite en ung sien traicté que en ce temps furent veuz corbeaux en l'air, portans en leurs beqs charbons de feu ardans, au moïen de quoy plusieurs villes et burgades furent brullées et que plusieurs furent exterminés par les fouldres et fulminacions. Predist aussi sur l'eclipse du Soleil, qui fut le VIe des ydues de septembre.
Guillaume de Pontoise, archediacre de Rouen, homme de bonne licterature, fut envoyay en Espaigne et, avant son partement et depuis, prenostica par la science des estoilles la grande intemperance de l'air et les grandes pluyes que furent si vehementes que les blez demourerent germez et grenez auxchamps. Predist aussi de l'eclipse du Soleil, que fut ou VIIe degré de Cancre, qui dura par IIII heures, le XXIIIe jour de juing« regibus exstantibus in obsidione Accii » .Recite en une sienne prenosticacion que lui estant ou Perche, ou chastel de Nogent, se vit en l'air inumerable nombre de chevaliers armés par merveilleuse maniere, puis descendre en terre et illec combatre et assez tost eulx evanoyr.
François de Marville, de Beauvais, fut en ce temps et fut aprecié des roys de France et d'Angleterre. Cestui predist de l'eclipse qui fut universalle, l'an mil IIIIxxVI, le VIIIe des kalendes d'avril, et du mouvement de terre que fut en l'an mesmes. Predist aussi la capcion de la vraye Croix et aussi de la cité de Aschalon, qui fut prinse par les infideles, le IIIIe jour de septembre et, ce mesme jour, fut une eclipse du Soleil, ou XVIIIe degré de Virgo et dura deux heures, et se monstrerent les estoilles en plain jour.
Bonetus fut en ce temps astrologien à Perpignien, moult renommé. Cestui fut moult apprecié en son temps et fist de merveilleux jugemens sur les grandes conjunctions. Cestui dist bien au roy Loys VIIIe de ce nom, comme il lui adviendroit de ses voyages d'oultre mer, qui ne voulut croire, dont le royaume eust puis beaucop à souffrir. Cestui eut plusieurs disciples et,entre autres, eut maistre Marcelin qui puis fut evesque et eut grant bruit en court de Romme pour la science des estoilles.
Guillaume de Paris, qui commança l'ordre des Augustins, fut en ce temps moult speculatif theologien. Cestui composa ung traicté qu'il nomma de son nom, moult prolixe et compedieux. Cestui, en jeunesse, fut erudicq en la theorique des planetes. Cestui prescha la nativité du filz du roy Philippe, nommé Loys et de Ysabel, laquelle nativité fut festivée par huit jours par ceulx de Paris et par autant de nuyz, à grande quantité de cierges et lampes.
Guillaume l'Englois, souverain astrologien et citoïen de Marseille, homme de grande experience et auctorité. Cestui fist ung livre de astrologie qui est de grande specullacion et se commance:« De ignorancie » ,l'an 1219.
Michel de Saveuzes, doyen de l'eglise de Paris, fut ence temps esleu patriarche de Jerusalem. Cestui fut excellant clerc en toutes sciences, par especial en la science de astrologie. Aucuns dient qu'il predist la combustion de Chartres et les horribles pluies et grosses grelles triangulaires et quadrangullaires et grosses perres comme gros eufz, qui fist dommage infini aux blez, arbres et vignes.
Symon, conte de Montfort, fut en ce temps moult renommé et le plus de la terre, lequiel monstra bien sçavoir les constellacions celestes. Cestui, avecque peu de gens, mist en fuite pour une foiz cent mille heretiques et ne avoit avecque lui VIIIm catholiques. L'on treuve, en aucunes escriptures, qu'il fut moïen de fabriquer en aucune partie l'eglise Nostre Dame de Paris avecques Maurice, le pouvre querant son pain, et depuis evesque du lieu. Fist aussi ledit Maurice ung pont sur le Rosne de merveilleuse construction. Aucuns dient que ce fut celui de Lion, autres dient du Saint Esprit.
Bernard de Montgravier, docteur à Paris, du diocese de Lengres, fut environ ce temps. Cestui jugea sur les revolucions des ans moult precisement et, entre aucunes, traicte de ce que puis advint en Vermandois, qui est bien chose digne à memorer, c'est comme il feust lors, environ les kalendres de juillet, ou territoire de Vermandois, les gens de guerre en eussent tout destruit les blez et autres grains, sans aucune esperance aux pouvres laboureurs d'en riens recuillir. Touteffoisen l'ost d'après l'on y trouva les blez et tous genres de grains multiplier au double, dont la merveille ne fut pas petite et l'estyme dudit Montgravier en fut moult augmentée et le peuple bien esjoy.
Berthrand de Mauleon, official de Nantes et depuis esleu archevesque de Rouen, fut en ce temps au service et conseil du roy Phelippe de France et fut envoyé vers ceulx de Rouen, que tenoit assiegés ledit roy Phelippe, lesquelx, au moïen de ses prenosticacions et predictions astrologalles, il fist condescendre à eulx rendre et se rendirent au roy Phelippe, l'an mil IIc et deux, qui fut IIIcXV ans après que Rolo le Danoys et autres Normans avoient ostée ladite terre de de Normandie par force au roy Charles le Simple.
1199. Yves de Beaufort, natif de Lymoges, fut en ce temps homme devost et bien erudicq en la science des estoilles. Cestui predist de la descente des enfans d'Almaigne, qui disoient aller oultre mer recouvrer la Terre Sainte et leur decepcion jusques à XXm, que tous furent prins des pirates en mer, venduz ou submersés, et aussi predist à ceulx de Paris l'oppression que leur feroient les bergiers d'Espaigne, qui firent moult d'oppressions au clergié de France. Cestui predist, l'an 1183, l'exil des Juifz du royaume de France. Recite, entre ses prenosticacions et verifficacions d'icelles, que innumerable nombre de payans devroient souffrir mort et que plusieurssignes se verroient, ce qui fut,« quia Luna adhuc prima circa horam sextam aparet in festo sancti Thome, sidere perlucido eam commutare, nec multo eciam ab ea distante » .
Guillaume de Nevers, evesque, fut en ce temps, qui prenostica la douloureuse destrucion de Jherusalem à l'empereur Corardin. Cestui fut puis evesque de Nevers, homme moult devost et substanta IIm pouvres, chacun jour, au temps de la famine qui fut lors, comme il avoit longtemps à prenostiqué et, à ceste cause, faictes ses pourvoyances. Cestui recite qu'il tumba du ciel une grande pierre, où estoit emprainte une croix et ung cruciffix et y avoit escript en lettres d'or:« Jhesus Nazarenus, rex Judeorum »,par laquelle fut ung aveugle illuminé, laquelle tumba sur le monastere Saint Gabriel à Cremone, l'an mil IIcXXXIIII.
Dominicus Hispanus fut en ce temps souverainastrologien en Italie et de lui parle nostre reverend docteur Guido Bonatus. Cestui vesquit moult longtemps et vint en France, quant le roy Phelippe entra en Normandie et fut à la prinse de Evreux et de Conches et d'autres lieux; predist, entre autres choses, les merveilleuses fouldres par lesquelles plusieurs villes furent brullées et destruictes et de la famine qui fut l'an ensuyvant. Cestui prenostica l'eresie que fut en Albigeois, l'an mil IIc et VII, dont il fut moult estimé.
Jehan de Bonneval, près Chasteaudun, recteur à Orleans, predist les horibles innondacions de eaue, qui fut en divers lieux ou mois de mars, au moïen desquelles plusieurs villes furent gastées ès lieux maritins et paludeux, et plusieurs pons sur la riviere de Seine rompuz. Ou temps de cestui, ainsi qu'il recite en une sienne epitre, ung quidam chevalier, son parant, en Picardie, près Saint Quentin, fut tenu mort plusieurs jours, puis ressucita et predist moult de choses et vesquit très longtemps après. Dit aussi que en France, environ la feste saint Jehan Baptiste, tumba de nuyt une rosée melifflue sur les espiz de blé, qui au goust avoit odeur de vray miel et, le moys de juillet ensuyvant, survint si grande tempeste et tumba si grosse gresle que les blez en furent perduz et les vignes et les forestz, mais n'avoit pas grande largeur,« scilicet a Tramblaco usque ad monasterium Chale »,et fut l'an 1199.
Vincent de Chartres, docteur en medicine, pensionnaire du roy Henri de Angleterre, prenostica la mort dudit Henri, dès l'an devant, à Chynon. Cestui fut des entremecteurs pour conduire le navigage pour aller en Jherusalem, et fut moult prouffitable aux princes et moult necessaire en leurs conseilz et deliberacions. Icestui prenostica sur l'an mil cent IIIIxxIX, moult veritablement.
Jaques de la Marche fut en ce temps moult familier du pappe Gregoire, le plus renommé astrologien que l'on sceust. Cestui predist la venue des Tartes et l'orrible degast qu'ilz firent en Ungarie et en Pollonie, dont le pappe et le clergié eurent grant terreur; au moïen de laquelle predicion et advisement, le pappe ordonna que l'on fist procession par toute chrestienté et oroisons, et à ce moïen fut leur entreprise empeschée et ne procederent oultre. Predist aussi les orribles pluies et l'eslevacion de la mer, au moïen de laquelle la pluspart du païs de Frise fut submergé, et y mourut plus de cent mil hommes. Recite icellui Jaques qu'il vit en venant de Romme ès parties de Bourgongne, dicte Chablais, une montaigne que denouvel s'estoit separée d'une autre et avoit couru plus de une demye lieue et suffoqua bien Vm hommes, et fut arrestée son impetuosité par les haulx rochiers du costé de l'empire , assez près de Saint Maurice en Aganois, c'est assavoir par le mont de Morcles.
Gilberti de Corbolio fut en ce temps souverain carcullateur et fist unes tables moult exquises, l'an 1219, à Paris.
Germain Marende, docteur à Paris, appellé au service du roy d'Arragon, souverain astrologien, jugea de la belle victoire que eut ledit roy de XVIIIm heretiques et n'y demoura que VIII hommes des siens. Jugea aussi de la supercressance de Sayne à Paris et de la venue du roy Jehan, l'exconvenient qu'il fit en Anjou et de sa crudelité.
Hermandus de Germanie fut en ce temps souverain astrologien. Ce fut lui qui predist a Henry le Quart, empereur, plusieurs differens, ausquelz il obvia. Predist aussi leseslevacions souldaines des eaues et horribles vens qui firent moult de dommages et fut sur une conjuction, qui fut l'an 1225 qui fut de Saturne et Jupiter, par mutacion de triplicité, ou XXe degré du signe de Aquaire.
1260. Jaques le Romain, chantre de Tournay, predist au roy Jehan, dit le Mauvais, d'Angleterre, sur la revolucion de sa nativité, les conquestes qu'il fist en ce temps, car il print Angiers, Touraine et une partie du Maine et de Poictou et fist plusieurs dommages. Predist aussi les terribles tonnoirres et fouldres et le mouvement de terre qui fut le jour de l'Ascension Nostre Seigneur, au moïen duquel la pluspart de« Achonensis cum palatio regis corruit et populus multus periit »,environ l'an mille IIc et, assez tost après, la cité de Tyr fut presque toute difinée et Arcques, la forte cité, totallement disruée et Tripoli semblablement et beaucop peuple suffoqué.
1280. Flocitargun fut en ce temps, c'est assaver au temps que prinse fut la grande cité de Baldach, par ung nommé Haaloon, frere de Mangocan, c'est assaver l'an mil [ IIcLVIII]. Cestui Flocitargun fut grant et puissant en ladite cité et principal gouverneur du grant calif et moult bon astrologien,et predist longtemps devant, sur aucune revolucion de l'an, la capcion de la dite cité et la prinse dudit calif, mais les jeunes furent d'autre oppinion, par quoy tout se porta mal et fut tout perille et lui pris, avecques son seigneur calif et plusieurs Sarrazins triez par glaive, et fut admené icelui grant calif en la presence d'icelui Haaloon, ensemble inumerable tresor, et lui fut demandé:« Pour ce que tu es le mieulx croyant en la loy de Machomet et le plus honnoré des hommes, il n'appartient pas que tu soies nourry de mesme viande que les hommes communs. Pour ce veez cy devant toy la viande que je ordonne de laquelle tu soiez servi et non d'autre ».Et lors lui fist emplir vaisseaux d'or et d'argent et autres perres precieuses et perles et le fist enfermer en une tour et deffendit que nulle autre viande ne lui fust baillée, et là mourut de faim, qui estoit le plus puissant homme de la terre et le plus riche et, s'il eust voulu croire icelui Flocitargun, ainsi ne lui fust advenu, ne aux siens.
Maistre Jason Pejaris fut en ce temps, selon aucuns, souverain astrologien en Romanie et prenostica longtemps devant le terre mote qui fut si merveilleux l'an mil IIc, le XXXe may avant l'Ascension Nostre Seigneur, par lequel Acon, ceste noble cité, et le palais du roy fut disruée et conquassée par terre, et grant nombre de peuple tué piteusement et occis, semblablement la cité de Thir et Archas, ceste noble ville, fut quasi destruite, et fut oye une voix en l'air, par laquelle les hommes plus hardiz furent moult espoventés. Predist aussi l'eclipse qui fut l'an mil IIcV laquelle fut du Soleil, le jour devant les kalendes de mars, environ V heures après midi.
Thomas Kod, Anglois, fut en ce temps au roy Jehan de Angleterre et passa la mer deçà avecques le roy, lequel roy print Angers et destruisit toute la terre, par l'advertissement dudit maistre Thomas. Cestui prenostica les grandes innondacions des eaues, qui furent ou mois de decembre si grandes, que devant ny après ne furent veues les semblables.
1214. En ce temps fut Sarcinator, lequel fut rempli de grant science; au moïen de son grant aage, vit plusieurs experiences en la science de astrologie. Cestui composa ung traictié de astrologie et est alegué de plusieurs, par especial de Guido Bonati. Cestui vint à Romme pour le differant qui fut ès Ytalles et eut à disciple en astrologie ung surnommé Guelmault, qui puis fut homme de grant conseil et profond en la science des estoilles.
André de Montmorenci, prothonotaire, fut en ce temps moult expert en medicine et en la science de astrologie. Cestui faisoit les grans armanachs. Predist l'eclipse du Soleil qui fut l'an mil IIcV ès kalendes de mars, environ V heures de jour et, ou jugement d'icelle, predist les grandes innondacions des eaues qui fut increable, ne n'estoit memoire avoir veu ne oy telle habondance, de quoy il fut moult estimé.
En ce temps fut le cardinal Geuffroy de Cicille, lequel futmoult expert en la science des estoilles et, tant qu'il gouverna le pappe Urbain IIIIe. Cestui predist plusieurs choses de l'excercite des Sarrazins, qui mist assez tost après en fuite le pappe Urbain. Predist aussi les fouldres et les tonnerres, qui furent si merveilleux, l'an mil IIcVII, la vigille saint Nicollas, à l'ocasion desquelx plusieurs villes et vilages furent brullez et plusieurs gens exterminez et les bestes desconffites.
Phelippe, prothonotere d'Amboyse, astrologien et medicin, predist le mouvement de terre, qui fut l'an 1212 et XIII, et la presse des grans vens qui furent en France, qui fist moult de domages en la forest de Brion et de Marchenoir et ou Perche, touchant vers Berthueil et la forest de Conches en Normandie.
Abraam Aditor fut environ ce temps, moult aprecié pour la science des estoilles. Cestui fist ung livre sur les questions d'astrologie, où il adjouxta choses moult singulierres. Bien est il que aucuns dient qu'il fut plus encien , mais, par aucuns livres, je treuve qu'il fut environ ce temps.
Maistre Regnault, doyen de Saint Aignen d'Orleans, fut en ce temps moult aprecié en France, tant pour la science des estoilles que pour sa grande gravité et licterature. Cestui predist sur l'an 1216 plusieurs choses et depuis predist les merveilleux signes qui furent veuz l'an mil IIcXVIII, en la province de Colongne, en la ville de Ledon« diocesi Monasteriensi »en Frise, ou mois de may à ung venredi devant la Pentecoste, ainsi que l'on prechoit, s'apparut en l'air ung signe de croix en triple forme, l'une blanche devers Aquillon, une autre devers le midi de mesmes coulleur et les stimates, la tierce fut ou millieu coullourée de coulleur, en laquelle estoit la forme d'un homme pendu et fiché à clos les braz haulx eslevez et estanduz et ès autres croix n'y avoit riens.
Vincent de Beauvais, pour sa science apellé au service du roy saint Loys, dit que avant la prinse de la cité de Damiete fut trouvé ung livre escript en arabic, sans y avoir nom de acteur ne sa secte, ouquel estoient plusieurs choses predictes, par especial comme l'empereur Saladin destrurroit la cité Theberiadis, et comme il prandroit Jherusalem et enmeneroit le roy et les princes captifz, comme il destruiroit Ascalone et Tyr, ce qui fut veu à l'ueil. Contenoit aussi comme Damiete se devoit reprandre par les chrestiens. Raison est il qu'il ne mectoit pas le nom de Saladin, mais il descripvoit sa forme« sed per nigros occulos et crocilia vexilla ipsui designat » .Predisoit aussi icelui livre la prinse de Meche et la dispersion des os de Machomet se dever fere par ung roy chrestien, ce qui n'est encores advenu. J'ay veu ès euvres d'aucuns mes predecesseurs astrologiens,par especial en celles maistre Jehan de Mehung, duquel j'ay eu les livres par succession de prouchain sang, que icelui livre fut composé par Hali Abenragel et fut à l'empereur d'Espaigne puis desrobé et, en verité, je le croyreie bien, car se fut ung vray homme et d'engin plus divin que humain.
Guido Bonatus de Forlivio en ce temps florissoit excellant astrologien et philozophe, le plus grant qui fust en la terre de son temps. Cestui composa une somme sur toutes les parties de astrologie et est bien ample sur les jugemens et fist icelle somme tant ramplie d'experiences que faire ce peut, et tant qu'elle est euvre excellante de tous les astrologiens qui ont depuis esté et sont à présent. Cestui, pour estre à perpetuité memoré, est redigé en diverses croniques et, entre autres, en une qui se intitulleSupplementum cronicarum, où sont ces parolles delui escriptes:« Guido Bonatus, astrologus per idem tempus in sideralibus disciplinis universo Occidenti notissimus celeberrimus fuit. Cui adeo ea in facultate aperta fuerunt omnia ut nil apud eam illi incognitum fuerit ».Cestui fist ung jugement sur l'intronization de l'ordre des Freres Mineurs de Saint François qui de son temps furent instituez et predist que ledit ordre pulluleroit en si grant nombre que, de toutes les autres ordres de religion, n'y en auroit nulle si grand, comme plus à plain est contenue en son euvre , mais il ne loe pas leur fin. En son temps le roy Phelippe, c'est assavoir en l'an mil IIcXI, fist clorre toute la ville de Paris de murailles. Cestui Guido Bonatus fut au pappe Martin Quart, qui excommunia l'empereur de Constantinoble, pour ce qu'il ne se retournoit à la foy, comme il avait promis, et excommunia aussi Perre, roy d'Arragon, invaseur du royaume de Cicille, et, au moïen de la science de cestui Guido, fut icelui pappe saulvé plusieurs foiz de grans dangers.
Menasses, evesque d'Orleans, insigne clerc et vertueuxen la science des estoilles, prenostica plusieurs ans et fist des almanachs. Cestui fut moult aprecié du roy Phelippe de France et lui predist plusieurs victoires qu'il eut durant sa vie et après sa mort, c'est assavoir en l'an mil IIcXXIII, ou moys de juillet, que le dessusdit roy Phelippe vainquit Octhon l'empereur et plusieurs autres princes. Cestui Phelippe aquist Normandie et Guienne et eut fortune à lui moult bien prospere.
1222. Michel d'Orleans, evesque après icelui, fut à Romme moult aprecié pour sa science, eut charge en France de prescher la croysée. Cestui fut devers le conte Baudoyn de Flandres et fut à la journée de Constantinoble et y mourut. Il escripvit surles portens et sur les commetes et sur la revolucion des ans et recite avoir veu ou ciel plusieurs formes de croix en son temps et plusieurs autres choses merveilleuses. Cestui predist la bataille du roy d'Auffrique et des chrestiens où il mourut cent mil Sarrazins. Cestui fut compaignon à Guillaume de Paris, qui fut clerc moult speculatif, dont dessus est parlé. Cestui mist en courage au roy Loys de mouvoir guerre aux Poictevins et y mener son excercite, incontinent après sa couronnacion. Cestui fut l'un des moyens de gecter de prison du Louvre le conte de Flandres, qui y avoit esté l'espasse de XII ans et demy en une chappe de plon, et lui fist aver sa composition par argent grande somme, environ la feste des Roys.
Maistre Pietre le Galloys, medicin et astrologien, nouvellement venu au service du roy Phelippe de France, l'an mil IIcXIIII fut envoyay en Advignon pour conseiller Loys, filz du roy Phelippe, contre le roy Jehan d'Angleterre, dit le Mauvais, si à son moïen et des bons et loyaulx chevaliers de France fut desconfit ledit roy d'Angleterre et admené à Paris. Cestui predist en ce mesmes temps la victoire que ot le roy Phelippe contre les Flagmens, où estoit present l'empereur Octe et la prinse du conte Ferrand et de plusieurs seigneurs. Cestui roy Phelippe ot de glorieuses victoires, toutes en ung temps, et fist de moult belles conquestes, car il conquist Aquitaine et une grande partie de Poictou, les contez de Vermandois et de Clermont, Pontieu, Alençon, Le Mans, Tours et Angiers. Cestui maistre Pietre, après que ledit Loys fut fait roy et le XXXIe des roys, il s'en partit en l'an mil IIcXXIII et lui dist qu'il ne regneroit que trois ans et ainsi advint, car il trespassa ou mois de septembre l'an mil IIcXXVI, et fut esleu pour gouverner Charles, qui fut filz dudit roy Loys VIIIe, qui fut conte d'Anjou et de Provence et depuis roy de Cecille.
Environ ce temps furent plusieurs gransastrologiens en divers lieux, c'est assavoir Michael Scotus, grant astrologien, ung nommé Bengardinus, Dominicus Hispanus, Jehan de Pavie, David Ben, Girardus de Sabloneto, Guillaume de Cremone surnommé, Hugues Aballugant, tous grans astrologiens, qui furent quasi concurrens en ung temps et mesmement ou temps d'icellui Guido Bonati, comme il recite en sa dite somme, l'un après l'autre, à divers propos et sur plusieurs parties.
Guillaume de Cremone fut en ce temps, moult aprecié pour la science des estoilles. Cestui composa sur la partie des jugemens aucunes siennes experiences et predist le grant yver, qui fut l'an mil IIcXXXIIII et la grande famine, qui fut l'an après, au moïen d'icelui, qui fut si horrible, par especial en Guienne, où le septier de blé se vendoit cent solz t. et les pouvres mangerent tout ce que vert trouverent sur terre, jusques aux escorces des arbres, et predist aussi la grant mortalité, qui fut au moïen d'icelle famine.
1264. Alphonse, roy des Rommains, de Castelle et d'Arragon, fist la nouvelle verifficacion des corps celestes en ce temps et en fist racines et fondemens, dont il composa sesTables. Cestui fut très vertueux prince et ayma tant la science de astrologie qu'il voulut avoir des plusexcellans hommes qu'il sceut trouver en la terre, et accumulla très grande quantité de livres de astrologie, et tout son temps se y employa et en fist plusieurs beaux jugemens, qui sont assez communs et sesTablessont partout famées et esprouvées et par lesquelles se excerce plus la science des jugemens, que de nulles autres.
Frere Symon de Saint Quentin fut en ce temps envoyay devers les Tartres, pour l'experience de sa licterature et experience de la science de astrologie. Cestui predist que plusieurs choses se verroient, que jamais veues ne oyesn'avoient esté, ce que advint , car, à Cremone, peu après, en l'eglise et monastere Saint Gabriel, tumba une perre de glace du ciel, avecques impetueuse gresle et tempeste, où estoit impressé l'image en croix de Nostre Saulveur Jhesu Crist, avecques le tiltre en lettre d'or:« Jesus Nazarenus, rex Judeorum »,et de l'eaue qui en yssit, après qu'elle fut fondue, en fut lavé les yeux d'un religieux aveugle et incontinent lui fut rendue la veue.
Maistre Germain de Paluau, docteur en medicine et grant astrologien, appellé au service du roys Loys IXe et XXXIIe roy de France, servit son maistre durant le temps de son regne, qui fut XLIIII ans, moult ententivement, et prenostica bien à la verité des nativités de ses enfans, par especial du premier qui ot nom Phelippe, qui puis fut roy, de Perre, conte d'Alençon et de Robert, conte de Clermont, et semblablement de ses quatre filles, c'est assavoir de la premiere nommée Ysabel, qui fut royne de Navarre, de Blanche, femme Ferrand, roy de Castelle, de Agnès, duchesse de Bourgoingne et de la septieme Marguerite, duchesse de Breban et dist de tels prosperitez et adversités moult grandement, dont il fut moult estymé. Cestui estoit fort compaignon de Symon, qui puis fut arcevesque de Cantorbiere, auquel on lit que Dieu s'apparut, lui estant estudiant à Paris, en lui disant qu'il dist toutes les nuiz le tiltre qui fut mis en la croix Nostre Seigneur Jhesu Crist, c'est assavoir:« Jhesus Nazarenus, rex Judeorum »,et que il ne mourroit point de mort subite.
Martin l'Escossois, homme de merveilleuse estude et degrande consideracion, lequel prenostica au pappe Martin plusieurs choses advenir, par especial sur la grande peregrination du peuple et des inhumanités qui furent faictes ou royaume de Sicille, et predist grandement sur la conjunction, qui fut l'an mil IIcLXVI, le XIIIe jour de fevrier, qui fut de Saturne et de Jupiter, ce qui en advint , dont il fut moult loé et estimé des princes et des gens arduz et entenduz.
Jehan Pappien fut en ce temps, lequel fist une autre verifficacion des mouvemens superiores et estoilles fixes en langage vulgal d'Espaigne et de Castille. Cestui fut homme singulier et fut moult aprecié des princes d'icelui temps et du vulgal. Cestui alla avecque saint Loys oultre mer et lui predist ce que lui advint.
Messire Symon de Nelle fut en ce temps à Paris, homme de la plus grande apparence et science, que l'on sceust bien expert en la science des estoilles et mixté en plusieurs autres; en son jeune aage composa des grans armanals et fist judices sur la revolucion de plusieurs ans , dont il fut moult grandement aprecié de tout le peuple.
Liconiensen fut en ce temps, lequel escripvitDe disposicione aerisassez precizement et est une forme de pratique moult exquise et fut l'an 1249 et 1255.
1267. Nicolaus de Calvo Petro fut en ce temps homme moult bien experimenté en la science des estoilles. Cestui fist ung livre traictant de la science, intitulléSignata signorum.
Yhuda, filius Musce, IIe de ce nom, fut en ce temps souverain astrologien à la court dudit roy Alphonce et, par son commandement, translata le livre de ce très notable docteur Hali Abenragel, de langue arabique en langue maternelle hispanique. Cestui fut moult aprecié pour sa souffisance dudit illustre roy Alphonce.
Maistre Jaques Le Roy, docteur à Paris, fut en ce temps.Cestui moult aprecié du roy Saint Loys et lui predist l'infortune qu'il eut en son voyage d'oultre mer, où il fut pris et, pour sa rençon, fut faicte en France monnoye de cuir à ung petit clo d'argent, de laquelle a encorre grande quantité au Louvre à Paris, qui m'a esté monstrée. Predist aussi les tribullacions qui furent en France, à l'occasion de la debillitacion desdites monnoyes, car les XXX solz n'en valoient que dix de forte monnoye, et le peuple ne povoit païer ses debtes et la merchandise ne valoit riens. O que de miserabletés viennent aux royaumes par princes qui ne croyent bon et utille conseilh, et semble qu'il seroit meilleur fere son salut près bonne police, que le aller querir si loing et que fere tant souffrir le peuple si longtemps!
Albert le Grant, excellant et notable docteur tant en theologie que en astrologie et ès autres ars liberaulx. Cestui florit à Paris et depuis fut evesque de Coulongne. Cestui glorieux saint evesque composa sur philozophie et sur la saincte Ecripture plusieurs belles euvres; il composa aussi aucuns traictés sur astrologie et, entre autres, en fist ung qu'il appellasonSpeculle, ouquel il divisa et discerna les ars liberaulx des prohibez, speciffia les livres de chacune partie principaulx et les intitullacions, commencemens et fins d'iceulx, ou quelSpeculil dit expressement que en nulz des livres de astrologie qu'il nomme en icellui, en moult grant nombre et sur toutes les parties de astrologie, tant sur les interrogacions, revolucions, nativités et ellections que en iceulx, n'a ung seul mot, qui apparoisse estre ou soit contre l'onneur et honnesteté de l'Eglise. Dit aussi en icellui que n'est chose juste que ceulx qui n'ont bien veu lesdits livres, presument de les juger et villipender. Ainsi les glorieux faiz de cestui n'est besoing recité car ilz sont assez seuz , et est assavoir que, en son temps, aucuns detracteurs d'Ypocrates, comme à present, vouloient aver le gouvernement total des princes et ne souffroient nul s'en aproucher et, pour l'utille de la chose publique, les roys appectoient les astrologiens. Ainsi se meut question, comme à present, contre les astrologiens, mais il leur monstra bien qu'ilz estoient asnes et ebethés, et plus que ignorans et non congnoissans en lettres.
1269. Henry de Machilinia fut en ce temps grant astrologien, disciple d'icelui saint Albert, avecque maistre Urique quiaussi fut singulierastrologien. Cestui composa sur les mouvemens tables bien precises et fist plusieurs beaulx jugemens et, entre autres, fist uneExemplificacion des nativitez, de moult profonde et grande utillité et subtillité.
Environ ce temps, fut en fleur à Romme maistre David Behen, surnommé Campanus. Cestui fut stipendié du pape Urbain et travailla grandement aux ellections de astrologie, qui furent advisées et prinses pour expulser les Sarrazins de la terre de l'Eglise. Predist aussi la victoire des Suisses contre aucuns nobles, qui les vouloient opprimer. Fist aussi unes tables l'an mil IIcIIIIxxVIII. Fist une maniere de equatoire des planetes qui se commance:« Clementissimo patri et piissimo domino Urbano quarto »et sont à merveilles bien precisement calcullées. Cestui fut avecque ceulx de Berne et Fribourg envoïé, ausquels il donna si louable ellection que eulx, à tout petit nombre de gens, expulserent de leur territoire aucuns nobles qui les oppressoient, au moïen de quoy furent renommez par toutes terres.
Yhuda, filius Musce, fut environ ce temps; quoy qu'il en soit, il fut moult aprecié du roy Alphonce, roy des Romains et de Castelle et fut lui qui translata le livre grant et complect en maniere de somme de Haly Abenragel, de langue arabicque enlangue maternelle de Espaigne, que puis misdrent en latin Egidius de Thebaldis, notere imperial et Perre de Regio, prothonotaire à Rome.
Johannes de Bechaz fut en ce temps, lequel fist comme pur astrologien, ung traictéDe spera, et le recite Nicolas de Lire, en parlant des tropiques. Cestui, selon aucuns, prenostica au roy saint Loys de son voyage de oultre mer. Cestui fut appellé aussi des Suiches , quand ilz gecterent les nobles, qui les opprimoient de leur terre, qui s'estoient ralliés contre eulx, cuidant venger la honte et perte que par devant avoyent eue, où le predit avoit prenostiqué moult veritablement.
Thomas d'Aquin, disciple dudit seigneur Albert. Cestui fut souverain clerc et escripvit en astrologieLiber de secretis occulte natureet ung autreDe judiciiset aussi en traicteen saSommecontra gentilles, en plusieurs lieux, où il confesse plainement la partie judicative. Cestui fut saint. Aussi fut saint Albert son maistre. En leur temps fut astrologie vivement deffendue contre aucuns ignares theologiens, qui la vouloient, comme à present, persecuter et opprimer.
Vincent l'istorial fut en sa jeunesse moult adonné à la science de astrologie, par especial à la theorique. Cestui recuillit toute matiere scibille et la mist en IIII volumes, qui sont moult beaulx.
1270. Jourdain le Theutonique fut en ce temps docteur insigne. Cestui fut souverain clerc et prenostica, comme autres, de la grande commecte qui fut en ce temps, c'est assavoir de la venue des Tartares qui invaderent Constantinoble tantost après et qui firent des strages indicibles à tous sexes, et futTrippolle prinse et les chrestiens tous tuez et Achon, celle forte citéet inexpugnable, par maniere de dire, prinse par le Souldam. Perdirent les chrestiens, comme autre part est dit, XV cités, XII chasteaux et IIIc mil hommes mis à mort , qui fut piteuse chose et ce, à faulte de croire le conseil de ceulx qui loyal le donnoyent, et soit dilligentement consideré, si les conseilz d'astrologie eussent esté et estoient tenuz, plusieurs choses mal faictes par les princes ne se feussent ne se feroient et la rapine de plusieurs gouverneurs se congnoistrait avant l'effect, par quoy se pourverroit de mieux.
Tadeus Florentinus fut en ce temps, renommé souverain astrologien et medicin. Cestui fut mandé par le pappe Honnoré, malade et n'y voulut aller, synon qu'il eust cent ducaz pour jour, qui lui fut accordé et y alla et fist tellement, au moïen de la science de astrologie et medicine, que le pappe fut en bref temps rendu sain, lequel lui donna, oultre ses journées, dix mil ducaz. Cestui Thadeus fut tenu par toutes les Ytalles comme un nouvel Ypocras, pour ce qu'il esclarcit et explana plusieurs livres de Galien et de Ypocras et, entre autres, lesAmphorismeset lesPrenostiquesde Ypocras. Fut moult praticque à donner les ellections convenables par astrologie à toutes maladies, bien est semblant tant l'omme, tant sa terre et qu'il estoit bien certain, selon l'eure que on le vint requerir, de fere cure admirable et monstrer que astrologie estoit science plus divine que humaine et qu'il failloit qu'il congneust jà par les astres que facillement y pourroit remedier; pour ce fut hardi de demander à cil qui avoit puissance de plus d'en donner.
Marlambes le Celestin fut en ce temps, moult experimenté en Espaigne, en la science des estoilles. Cestui fut appellé des Gennevoys ès differens qu'ilz eurent contre ceulx de Pise pour l'occasion de l'isle de Corsique, où il y eut grant strage comme XIIm hommes occiz, XLVIII gallées prinses, sans les menuz navires et sans ceulx qui furent submersés. Il donna conseil perutille et bon.
Bulcasin, filz Serapion, fut environ ce temps, selon aucuns. Cestui fut souverain clerc et moult amé du pape Martin, quart de ce nom, et lui predist moult de choses advenir et, par especial, la denegacion de l'empereur de Constantinoble et que grandes merveilles se verroient, ce que fut veu, car, le premier an de sa pappalité, fut trouvé et peschié ung poisson marin en forme et semblance d'un lion, et fut veue une merveilleuse commecte que aussi il prenostica. Cestui Bulcasin fut moult devost et contemplatif en Nostre Seigneur Jhesu Crist et fist de beaux livres.
Symon de Neufvil, doyen de Langres, prenostica sur la commecte qui apparut vers orient, la capcion de plusieurs citez d'oultre mer et l'invasion que firent les Tartes à Constantinoble, ce que assez tost après fut veu, c'est assavoir de Trippol et de ceste forte et inexpugnable cité de Achon et de XV autrescitez et XII chasteaulx, où furent mis à mort IIIc mil hommes chrestiens, comme dit a esté, et ce vint pour la difference de aucuns de la croisée , comme jà est dit dessuz , qui ne voudrent croire et, si sadite prenosticacion eust esté ventillée jusques là et que les bons chrestiens en eussent eu congnoissance, ilz eussent, au moïen du bon advertissement qu'elle contient, peu obvier à ceste miserable destrucion; bien en estoit advertis les gouverneurs qui ne tendoient que à leur singulier prouffit.
François Petracharque, insigne et solitaire poete, fut inbeu en la science des estoilles, ainçois qu'il fut si très contemplatif et predist le terre motus qui fut en Tuscane et les merveilleuses strages et differances, qui puis y furent, et aussi predist la mort d'aucuns grans hommes en Flandres, France et Itallie, qui puis fut veriffiée à son grant los et honneur.
Petrus Hyspanus, medicin et grant astrologien, fut en ce temps, lequel composa en astrologie aucun traicté singulier et, pour ce, aucuns le alleguent, par especialGirard de Blaneto. Cestui fist aussi ung livre intitullé leTresor des pouvres, qui est chose moult utille en medicine pour simples gens , jaçoit ce qu'il y a aucunes choses couchées, qui selon nostre loy ne sont à faire, mais il ne fait que reciter et est« de empericis ».
1278. Symon de Chasteaudun, arcediacre de Dunois, fut en ce temps moult aprecié à Paris et fut compaignon de maistre Nicolle de Lire. Cestui futà la prinse du conte Ferrand de Flandre, qui puis fut mis en chappe de plom au chastel du Louvre à Paris , comme est dit devant. Cestui fut moult aprecié pour la science des estoilles de tous les princes de France, pour ce qu'il predist la victoire au seigneur des Barres qui portoit l'enseigne , près Senlis. Cestui aussi predist sur deux commectes qui apparurent en son temps moult veritablement et, pour ce, fut mandé du pappe duquel il eut plusieurs biens et finablement tant vertueusement se gouverna, qu'il fut cardinal. Il predist longtemps devant, sur la revolucion de la nativité, la honteuse mort seigneur Perre de la Broce, gouverneur principal de toute France, lequel fut trayné et pendu en l'an mil IIcLXXVIII, dont il fut moult aprecié.
Raymond Lullii, de l'ordre des Jacobins. Cestui fut excellant philozophe et bon astrologien, lequel resida en l'isle de Maillorques , par aucun temps. Cestui pratiqua, par son subtil entendement et au moïen des ellections de la science des estoilles, la pierre des philozophes, tellement que tous metaulx convertissoit en fin or, lequel se estre tiré vers le roy d'Angleterre Edoart, cuidant l'inciter à faire la guerre contre les infideles, disant qu'il le fournirait d'or et d'argent ad ce fere assez. Lui promist ledit roy qu'il le feroit et le mist contre son serment en une forteresse pour le faire besongner à force, lequel lui fist l'or, duquel furent faiz les vielz nobles d'Angleterre, ainsi que on dit pour tout vray en Engleterre. Lors, ce considerant, ung nommé Rogier Bacon, cordelier, autre grant clerc et singulier homme, voyant que ledit roy ne gardoit sa promesse audit Lullii, son compaignon,et ne vouloit aller contre les infidelles, ainçois s'efforçoit tousjours le garder en captivité par son avarice, se joignit par pensée et affection audit Raymond et tellement qu'il trouva maniere de le deslivrer. Cestui fist tables des mouvemenssur le midi de Marceille et escripvit des jugemens particuliers ung traicté qui se commence:« Si interrogatus fueris » .Aucuns dient qu'il prenostica sur une conjunction de Saturne et de Jupiter, qui fut l'an mil IIcIIIIxxV, le XXIIIIe jour de decembre, choses merveilleuses, desquelles Phelippe le Hardy fut moult esmerveillé et, à cause de ce, volla son bruit moult loing, en diverses regions.
André de Laubespin, arcevesque, fut en ce temps à Paris, homme moult aprecié pour la science des estoilles, pour ce que fut lui qui predit l'empoysonnement que avoient fait les ladres et les Juifz ès eaues de France et d'autres lieux, comme ès puis et fontaines, cuidans par ce intoxiquer la chrestienté, ad ce que les payans dominassent ou monde. Cestui, selon aucunes siennes escriptures, prenostica la translacion du resne de France de ligne en autre, c'est assavoir de ligne droite à colleteralle etdist vray, car Phelippe de Valoix, cousin des trois enfans du roy Phillippe le Bel, tous roys, il fut fait roy. Cestui predist aussi le tremblement de terre qui fut en Guyenne, au moïen duquel plusieurs ediffices courruerent, environ la feste saint Thomas apostre et les XV deniers de monnoye ne valurent que trois , ce que aussi il avoit III ans devant prenostiqué.
Pietre l'Aragonois fut en ce temps avecques le navigaige au port de la Rose. Cestui fut homme de grande et gravide estime, estoit chevalier, medicin et grant clerc, excellant astrologien. Cestui predist la corrupcion de l'aer, qui fut causée par la putrefaction de gens mors et de aucunes mouches. Cestui fist la figure sur l'intronizacion du roy Phelippe le Bel, qui fut mil IIcIIIIxx six. Prenostica aussi de la commecte qui s'aparut environ ce temps et de la dure rencontre qui fut en Flandres où il mourut des François environ XIIm hommes par ceulx de Bruges, et aussi de la journée qui fut après contre les Flamens, près Saint Omer, où ilz furent desconfiz, environ XVm Flagmens. Cestui fut très devost catholique.
1283. Pietre de Jennes, grant astrologien, fut en ce temps, lequel fut stipendié du roy Phelippe le Bel. Cestui predist la fin des Templiers et à Henry l'empereur diverses choses, par especial aucune infortune devoir venir surles Juifz ès parties occidentales et le tout advint par le bon plaisir Nostre Seigneur Jhesu Crist.
Maistre Denis, bien formé arcediacre de Metz, homme subtil et perspicu en diverses sciences, fut en ce temps moult aprecié des Flagmens, ausquelx il predist plusieurs choses en son temps et, entre les autres, predist sur la revolucion d'aucune année la rebelion du conte de Flandres, dont sourdit grant guerre et les grandes euves qui durerent si longuement que le roy Phelippe ne pot tirer son armée en avant sur ledit conte. Cestui fut au canonisement du bon roy saint Loys. Cestui predist aussi la rebelion de la ville de Bruges et l'occision de plusieurs officiers, que le roy y avoit mis en l'an mil IIIc.
Johannes Ungern, excellant astrologien et medicin, fut environ ce temps. Cestui donna premier l'ordre d'entendre la pratique desTables du roy Alphonceet aussi predist de la commecte qui s'apparut, et fist plusieurs autres jugemens, et du mouvement de la terre qui commença le jour sainte Luce, qui fist tant de dommages et l'exil des Juifz qui fut l'an mil IIIcVII, duquel plusieurs avoient prenostiqué, tant en France que autre part, et soit noté que touteffois que Saturne est mal regardé, les Juifz ont eu tousjours et auront des enuies et des labeurs, et plus communement fort assouffrir et affere.
Mathurin de Jargueau, prebtre moult singulier, sçavant en la science des estoilles, lors residant à Paris et l'un des premiers delegué à fere le procès des Bernardins heretiques et tenant lasecte des povres de Lion, desquieulx Bernardins en furent brullez cent XIIII, tous hommes de bonne estime, sinon obstinez, touteffois il y eut de la chaleur en l'excecucion et sentence d'iceulx, comme aucuns ont escript.
Jacques d'Illiers, chevalier, resident à Yenville en Beausse, fut en ce temps moult aprecié en France et fist plusieurs prenosticacions à son retour de Jherusalem et, entre aucunes, dist des horribles tonnerres et vens qui furent entour Paris, le jour et vigille de l'Asumpcion de Nostre Dame, qui firent plusieurs dommages ès arbres et plantes et aussi ès ediffices. Dist aussi de la journée de Cressy, qui fut l'an 1346, entre le roy Phelippe de France et le roy d'Angleterre, où il fut d'une part et d'autre plusieurs gens occiz et lui, en personne, millita pour son prince très vertueusement, comme bon et loyal chevalier et vassal.
Johannes de Sacro Busco, docteur insigne et souverain astrologien. Cestui a traicté sur la theoricq des planectes assez grandement et commenté sur autres livres de astrologie, où il monstre bien qu'il en a veu et pratiqué , car, en ce qu'il a dit, nul ne treuve à redire que peu advient souvant.
1447 (sic, pour 1347). Michel Du Mont, medicin à Paris, natif de Chartres, souverain astrologien, fut en ce temps, lequel, après plusieurs legacions qu'il fist en Ytalie, prenostica de la grande mortalité, qui fut l'an mil IIIcXLVII, où la tierce part de la chrestienté mourut et les vifz ne souffisoient pour ensepvelir les mors. Prenostica aussi la cherté des vivres quivint à faulte que les labeurs demourerent, qui fut si grande que le septier de blé se vendoit dix livres t..
Dacuid fut environ ce temps, insigne philosophe et grand calculateur ès corps celestes. Cestui fist...
1292. Gilbert de Corbolio, second de ce nom, fist l'an mil IIc nonante deux unes tables à Paris et les ordonna moult bien.
Robert, roy de Sicille, fut en ce temps moult entendu en la science de astrologie et en eut les livres possibles à lui de finer et les vouloit lire et entendre, par especial celui de Hali, et eut ung religieux de Saint Benoist, qui l'introduisit en icelle science, duquel je n'ay sceu le nom , fors qu'il estoit son confesseur et natif de Saint Denis et religieux dudit lieu, moult devost et expert astrologien.
Denis Anjorrand, docteur à Paris, excellant medicin, fut en ce temps moult aprecié. Ce fut lui qui predist la venue du prince de Galles et configura par astrologie la prinse du roy Jehan à Poitiers et en advertit plusieurs, mais on n'en tint compte. Touteffois, après la chose advenue, il fut grandement estimé, par especial de Phelippe le Hardi, son filz, et fut l'inventeur que le royaume fust gouverné par ung chevalier , ung clerc et ung bourgeois, ce qu'il fut fait jusques à la mort dudit roy Jehan, qui fut à Calais. Aucuns dient que ce fut à Londres, puis rendu à Calais , et y fut envoyay celui Anjourrand pour ce qu'il estoit moult affin de l'un des otages dudit roy Jehan et aussi du prince de Galles.
Maistre Mainfroy de l'Isle en Jourdain, prothenotere du Saint Siege, appliqué fut en ce temps, c'est assavoir en l'an mil IIIcXIII, en fleur et moult aprecié du roy Phelippe. Cestui trouva les premieres endictes de l'orrible advoultrie de deux chevaliers, Phelippe et Gautier d'Aunoy, l'un avecques Marguerite, royne de Navarre, femme de Loys, aisné filz dudit roy Phelippe et l'autre avecques Blanche, femme de Charles, frere audit roy, pour lequel jugement l'un d'iceulx le fist tuer en son lit, qui plus esmeut le roy Phelippe à en fere justice, car lesdits deux chevalliers furent escorchez tout vifz et leurs genitoires couppées et puis traynez et penduz et les deux dames en chartre perpetuelle faictes mourir.
Guillaume, cytoïen de Plaisance, singulier astrologien et medicin, fut en ce temps. Cestui tint escolle etlecture à Verone longtemps, tant en medicine que en astrologie, et recuillit toute medicine en IIII volumes et fist une somme en astrologie, quasi equipolente à celle de Leopolde , ung peu plus difficille à entendre et plus prolixe.
Pachomus fut en ce temps insigne et vertueux homme, lequel au moïen de la congnoissance des influences et prevoyant les choses futures, osa bien prandre la charge de VIIm moynes en la cité de Pannos et de deux autres monasteres, où il y avoit en l'un IIIIc hommes et en l'autre IIIIc femmes. Aucuns dient que l'ange lui bailla la regle d'iceulx en Egipte. Quoy qu'il en soit, il fut souverain astrologien et fist plusieurs vertueux jugemens qui furent veriffiez par le bon plaisir de Nostre Seigneur.
Richard le Neapolitain, homme moult aprecié en ce temps à Romme, predist sur la revolucion de l'an ensuyvant choses terribles et, assez tost après, l'on vit ung poisson marin, qui avoit teste de lion, qui faisoit de merveilleux plains et lamentacions, lequel fut presenté au pappe Martin. Cestui prenostica les inhumanités faictes en Sicille, où les tirans tuoient les enfans ou ventre des meres, predist aussi les differances et parcialités, qui furent lors à Romme entre les Ursins et Hanibaldos, et aussi l'infortune des Sarrazins, où maint millier fut mis à mort , par les ellections de la science de astrologie.
Girard de Boulongne, de l'ordre des Carmes, docteur de Peruse, fut en ce temps moult aprecié, tant pour la science des estoilles que pour sa grande doctrine. Fist plusieurs livres et endiverses sciences et, entre les autres, en fist ung sur les revolucions des ans assez singulier.
1297. Helias de Libie, homme aussi erudiq en la science des estoilles, eut charge en Libie de IIIc religieuses ou couvent de Thebes. Cestui predist aucunes sterilitez en icellui païs et fist le livre que l'on dit lesContenances de la Lune, qui est fort à entendre, sinon aux bien entenduz.
1296. Bernard de Millan, qui puis fut arcevesque en France, environ ce temps, et predist par la science de astrologie les grans innundacions des eaues, qui furent en ce temps, c'est assavoir en l'an 1296, qui furent si vehementes qu'ilz rompirent les pons qui estoient de pierre à Paris et en plusieurs autres lieux sur Loire.
Pagamus Abbas, selon aucuns, fut environ ce temps pere de six mille moynes en la cité de Lucine en Auffrique. Cestui a escript sur la revolucion des ans du monde assez compendieusement et avoit commancé à explaner le livre de l'Almageste, mais il fut circumvenu par peste et mourut sans le povoir parachever, qui fut grant dommage.
Nachor, souverain astrologien, fut en ce temps, lequel fut converti par Barlam abbé qui, en venant des Indes et de Ethioppe, le trouva avecque le roy Avemur, lequel Avemur assembla LV astrologiens pour dire leur oppinion sur la nativité de son filz Josaphat et de ses adventures, comme est recité en l'istoire moult merveilleuse de ce escripte et de Balaam et comme autre part est escript cy dedans.
1297. Matheus Silvaticus fut en ce temps grant arboriste et lapidaire, bon medicin et grant astrlogien, moult aprecié du roy de Cecille Robert, auquel il fist le livre desPendetes, lesquelles sont de moult grande substance et utillité aux medicins et apotiquaires.
En ce temps florit en Angleterre Thomas Bradvardin, singulier homme et grant astrologien. Cestui predist et prenostica plusieurs choses des differans des princes et composa en astrologie ung traicté qui se commence:« Omne motum successivum alteri » .Cestui prenostica au roy d'Angleterre, sur la revolucion de sa nativité, d'une grande maladie qui lui advint, dont il fut moult apprecié et estimé des plus grans.
Maistre Proface, second de ce nom, juif de Montpellierconverti à la foy de Jhesu Crist, fist unes tables sur les mouvemens l'an mil XXX (sic, pour 1300) et ordonna l'Almanach sur Montpellier, qui se commence:« Quanquam multi homines astronomiam sciencie habere, etc. »et prand de la science de Armenii, disciple Ptholomée, que fist aussi tables et canons sur l'almanach. Cestui Proface fut souverain clerc et fist plusieurs jugemens en la science de astrologie.
Environ ce temps florit en Sicille Buguffarus, excellant homme et souverain astrologien. Cestui commenta sur Phtolomée, selon aucuns; predist les discensions qui furent entre les Millennois et Florentins. Cestui predist sur la veue et consideracion de la nativité, revolucion d'icelle et aussi par la veue de l'urine et autres adminicules que la niepce ou prouchaine parente du pappe enfanteroit quasi enfant monstrueux, ce qui advint, car elle enfanta ung enfant velu comme ung ours, ayant grans ongles, à cause de quoy le pappe fist disruer et abolir tous les ours qui furent trouvez en Romme en painture et en figuyure, tant aux enseignes des maisons que autre part.
Petrus de Ebano, excellant phillozophe, medicin et astrologien, resident à Padue, fut et florit environ ce temps, lequel obtint pour son temps le nom de Consilliateur. Cestui a bien monstré que vault et de quoy sert astrologie ès euvres de medicine. Aucuns dient qu'il traicta sur astrologie,touteffoiz ces livres ne me sont point apparuz. Aucuns dient qu'il predist par astrologie plusieurs choses à Henry l'empereur VIIe de ce nom, de la destrucion d'aucune secte, c'est des Templiers, comme aucuns estiment. Cestui fist le livre desVenins.Aucuns dient qu'il fut grant philozophe et excellant magicien. J'ay veu de mes yeux à Padue ung puis, lequel puis le vulgal tient que icelui de Ebano fist transporter de lieu en autre et est à present en place publique et est fait en maniere d'une cuve à baigner. Plusieurs choses en sont escriptes de ses haulx faiz que je laisse.
En ce temps fut à Paris messire Jehan de Palusach, chevalier, souffisamment fondé en la science de astrologie. Cestui predist et jugea aussi de l'infortune des Juifz, qui furent gectez hors de Paris pour le demerite d'aucun d'eulx, dont s'ensuivit miracle merveilleux et concorda à plusieurs, comme cy devant est escript, que virent l'infortune de Saturne descendre de si grande impetuosité sur eulx, tellement qu'il n'y eut remede qu'il fut forcé qu'ilz vuidassent le royaume de France.
Messire Jaques d'Orleans, notable chevalier, fut en ce temps moult aprecié du roy Loys, filz de Phillippe le Bel et fist son intronizacion l'an mil IIIcXV. Predist aussi la mort du baron surla revolucion de sa nativité, qui seroit violente et par commandement real; predist aussi les grandes pluies qui furent oudit an, au moïen desquelles icellui roy Philippe fut forcé de soy en retourner de son voyage de Flandres, où il alloit à grande armée.
Estienne de Dijon, astrologien et medicin, predist à ceulx de Paris la grande famine qui fut en l'an mil IIIcV. Aucuns dient qu'elle fut l'an mil IIc nonante, aucun peu devant que le pappe Clement vint en Advignon.
Michel de Falaise, docteur à Paris et chanoine Nostre Dame de Chartres, fut en ce temps, qui, chacun an faisoit les prenosticacions sur la revolucion des ans et sur une dist que le fleuve de Alisiam nommé tant se esmouveroit et que les ymbres seroient cy très grandes et, par ce, les terres si très molles et embeues d'eaue, qu'il fauldroit XXX chevaulx à mener un muy de vin ou ung toneau, ce qui advint, et, ad ce moïen fut forcé que l'armée du roy s'en retournast et que les chevaliers de l'ost brulassent leurs pavilhons et tentes et, pour ce qu'ilz ne savoient trouver moïen de eulz en retourner desdits pays de Flandre et prenostica aussi l'orible cherté de blé et la famine et pestillence qui fut après.
Gervais de Louvain, souverain astrologien, fut en ce temps à Paris moult renommé et famillier du roy Phelippe et aussi du roy Loys, son successeur. Cestui predist longtemps devant la grande cherté du sel, qui fut à l'occasion des pluies qui durerent près de six mois en esté et futsi grande cherté du sel que plain le chappel d'un homme coustoit XX  s.  t. en France. Predist aussi le tremblement de terre et la sterilité de la terre et la famine subsequente et la mortalité par famine, et fut le motif de faire instituer la feste du Saint Sacrement du corps de Dieu, l'an mille  IIIcXVIII, et les hommes advertiz firent leurs provoyances et eurent remedes et preservatifz à l'encontre des influences et les autres ignares non; pour ung en valut plus de cent.
En ce temps maistre Pierre Achymus florit et fut moult aprecié et escripvit sur les lieux de la terre habitable, en moult hault stille. Cestui composa ung instrument, que l'on dit le menodin et fut très expert en la science judicative et en geometrie.
Esculo ainsi nommé, fist en ce temps, selon aucuns, ung livre de la science de astrologie, qui se commance:« Si fuerunt alique quantitates »,et determine en icellui des ascensions des signes et est moult bien ordonné et de singuliere utilité aux astrologiens.
Dinus de Garbo, souverain medicin et moult expert en la science de astrologie. Cestui commenta sur Abinscene et sur Ypocras et Galien et fut, selon aucuns, disciple de Madius qui fut cardinal à Romme, qui aussi fut moult amateur de la science de astrologie.
1328. Arnault de Villeneufve, excellant philozophe, grant medicin et astrologien, fut environ ce temps. Cestui predist à Naples et à Montpelier et à Parisplusieurs choses et experimenta plusieurs choses dignes de memoire, comme il est assez apparant par ses livres. Cestui composa plusieurs livres, tant en medicine que en astrologie, commeBreviarium medicineetAmphorismes;« item edidit librum, qui intitulatur Arnoldus de Villa NovaDe medicina secundum astronomiam danda».Aucuns dient qu'il fist une composicion de astrolabe bien ample, contenant XLIIII chappitres, qui ce commance:« Nomina instrumentorum »et finist:« Talis est comparacio stature tue ad planiciem » .Il escripvit aussi sur alkymie et dit l'on qu'il fut compaignon de Raymond Lullii et de Roger Bachon et qu'ilz firent la perre des philozophes en Angleterre.
Maistre Jehan Vymond fut à Paris, homme moult singulier et grant astrologien, lequel eut en ce temps grant cours, pour la science des estoilles. Entre ses euvres fist une verifficacion de la conjunction des lunaires, aussi des eclipses et estoilles fixes pour plusieurs ans. Cestui predist les grans vens qui furent en son temps et fist plusieurs beaulx jugemens, dont il acquist grant lez et renommée en France et fut moult devost en Nostre Seigneur.
Maistre Symon de Canteleu, regent et recteur à Paris en l'université, fut en ce temps moult aprecié pour la science des estoilles. Cestui predist sur l'aparition de la commecte qui preceda la mort du roy Loys à Vincennes, l'incredible cherté de toutes choses, la famine et puis la peste consecutive. Cestui fut puis appellé au service du roy Philippe, qui, après la mort du roy Loys, avoit esté recteur de France.
Gentilis Fulginas. Cestui fut souverain medicin et parfait astrologien en tant que estandre se peut astrologie ès maladies de corps humain. Cestui en escripvit moult amplement sur la VIe maison et composa aussi contre la peste plusieurs choses moult souveraines et preservatifz et deffensifz au moien desquieulx plusieurs furent sauvez et preservez.
1332. Jehan de Mandevil, Anglois, très saige chevalier en armes et homme bien et très erudicq en diverses sciences et principallement en astrologie et medicine. Cestui mist son estudieà circuir et environner toute la terre et le fist à peu près et sa peregrinacion escripvit en trois volumes et en trois langages bien grandement et prudentement, et quelque chose que le vulgal die, il fut homme très veritable en ses diz, mais pource qu'il a coullouré ses diz en aucunes choses comme les poetes, il semble qu'il parle de choses impossibles, mais les bons cosmographes entendent bien la verité aucunes foiz couverte en diverses formes et aucuns chappitres de ses dits livres et fait bien à memorer et les livres, tant du voyage de Liber Pater et Herculles, comme aussi l'Istoire de Alexandre que de Ptholomeus, ne discordent en riens ad ce qu'il dit et, j'ay qui parle, ay oy dire à plusieurs estans aux gaiges et service du bon roi Regné, roy de Sicille et duc d'Anjou, que chacun an aloient en très loingtain pays par mer et par terre, qu'il fut très veritable et sage.
Josserand, cardinal à Romme, homme subtil et meslé en toutes sciences, medicin et souverain astrologien en ce temps, vint en France envoyé par le pappe pour le differand de Flandres et fut moïen de fere la paix entre les Flamens et le roy Philippe et fut jurée l'an mil IIIcXX. Aucuns dient que cestui cardinal prenostica la douloureuse defaicte des pasteurs qui disoient aller en Syrie pour la religion chrestiane, lesquelz à grant nombre quant ilz furent à Carcasonne, par les gens du païs furent deffaiz pour les larrecins qu'ilz faisoient et plusieurs strangullés.
1334. Maistre Jehan de Linieres florit en ce temps à Paris, très excellant astrologien, lequeI fist plusieurs beaux jugemens et composa plusieurs traictés en astrologie et, entre autres, fist ungsCanons pour calculler sur les tables d'Alphoncequi se commencent:« Quia ad inveniendum loca planetarum » .Item composa ungCanom sur le premier mobillequi se commence:« Cujuslibet arcus propositi » .Item fist une nouvelle declaracion sur la theorique des planetes. Itemcomposa autres tables en canons qui se commencent:« Priores astronomi motus corporum, etc. »Item composa ungDirectoirequi se commence:« Accippe tabulam planam rotondam cujus, etc. »et fut l'an mil IIIcXX et fist plusieurs autres belles euvres en la theorique des planetes.
Henry Montebre, chanoine et archediacre de Lion, fut en ce temps moult expert ès jugemens d'astrologie et, comme il fust famillier d'un très puissant homme et noble de l'Isle Jourdain, qui eut esposé la mere du pappe Jehan, en faisant la revolucion de son année sur sa nativité, congneut qu'il auroit des afferes et seroit accusé devers le roy, s'il ne pourveoit à son cas, touchant aucunes rapines où il estoit incliné, ce que advint. Touteffoiz par amys il eut pardon et, veue la verifficacion de ce, lui fut requis par icelui, pensant qu'il lui voulsit fere pour les ans ensuivans ce qu'il fist, et trouvé fut aucune année qu'il devoit souffrir mort violente et publique, pour sa collere. Il advint que le Parlement de Paris fist executer aucune commission contre luy; à cause de quoy il print la masse du sergent et l'en batit tellement, que le bruit en fut à Paris. Commissaires envoïés, fut prins icelly et finablement pendu audit lieu de l'Isle en Jourdain.
1336. Leo de Balneolis, Juif, florit en ce temps èsparties du Daulphiné vers Orenge, lequel en son temps fist plusieurs jugemens de la science de astrologie, dignes de memoire tant en prenosticacions, comme en interrogacions particulieres. Fist aussi une verifficacion des estoilles fixes, moult precise et bien ordonnée.
Lothaire de Blois, chevalier, homme moult estimé en France, predist au roy Philippe ce que fut fait devant le mont de Cassel, assez longtemps devant, ouquel lieu les Flamens furent desconfiz jusques au nombre de IXmVIIIc, sans ce qui fut tué à la chasse. Cestui chevalier se disoit estre de sang royal et avoit toujours près de lui ung plain chariot de livres et de instrumens de astrologie et estoit moult expert ès jugemens particuliers et estoit moult aymé du roy et estymé du royaume, pour ses cothidiennes experiences.
Petrus Apponus en ce temps regenta à Pavie, en la faculté de medicine et astrologie, sur tous ceulx de son temps et fut, pour les experiences de la science de astrologie, moult estimé du pappe Jehan. L'on dit que fut cellui qui paracheva le livre de Mesué et fist la somme où il y a cent dix differances. Lui fut mis sus estre magicien, mais il fut trouvé pur et net astrologien.Cestui predist la capcion de Roddes et la destruction des Templiers et l'exil et expoliation des Juifz de France et mourut moult encien.
Vincent d'Aigremont, evesque et depuis cardinal envoyé en France vers le roy Edoard d'Angleterre, jugea sur la commecte qui aparut, que les astrologiens appellerent Juge, et dist choses qui advindrent bien à la verité et par avant sur la revolucion de l'année que la royne accoucha de Philippe au bois de Vincennes, avoit prenostiqué des fouldres et tempestes, qui advindrent, par especial, audit Vincennes et tumba la fouldre sur le lit de la royne et furent les courtines brullées et plusieurs personnes suffoquées et plusieurs arbres dedans le bois subversés et arrachés.
Matheus Silvaticus fut environ ce temps, lequel, après qu'il eut composées sesPandetheset presentées au roy Robert de Sicille, lui desdya et fist ung traicté de astrologie des jugemens particuliers assez utille. Cestui predist l'intoxication des eaues faicte par aucuns ladres et Juifztant ès Almaignes que Italies et France.
Martin du Hamel de Rouen, prothonotaire duSaint Siege de Romme, fut en ce temps moult apprecié pour la science des estoilles. Cestui prenostica sur la vision et apparicion d'une commecte, qui aparut« sub Minore Ursa, sine ullo splendore, perpalidus »et dist que en bref en lieux maritins grande effusion de sang, ce qui advint tost après, car les François prindrent deux navires du roy Edoart chargées et misdrent le feu à la tour, qui est à la rive d'Angleterre, à cause de quoy le roy Edoart à tout inumerable puissance et le roy Phelippe aussi se trouva en Picardie et fut d'une part et d'autre XXXm hommes tués, le roy Edoart blecié et durerent les guerres et en divers lieux longtemps et à une autreffoiz de XLV mil hommes, estant avecques le conte Robert de Flandres, ne s'en retourna que trois mil par fuite et depuis trouva le roy Edoart moïen fere sa paix au roy Phelippe le Bel pour ce temps mais ne tarda gueres que plus grant differend respondit pour le vray hoir que eut la royne Blanche.
1339. Johannes de Saxonia, souverain astrologien, fut ence temps souverain theoricien. Cestui tint lecture publique à Paris de la science de astronomie. Cestui presuma ordonnerCanons sur les tables de Alphoncequi commencent:« Tempus est mensura motus primi mobillis » .Et se commencent:« Quam plures astrorum diversos » .Et fist une declaracion bien ample sur les mouvemens des planetes qui se commence:« Non fuit motus » .Fist aussi ung almanach de plusieurs ans. Fist aussi ung traictié sur les conjunctions du Soleil et de la Lune. Item, qui est à noter, fist ungComment sur l'Alcabice, qui est perutille et fist plusieurs autres traictés qui sont communs; pour ce je les laisse.
Petrus de Saxonia, homme très cler astrologien. Cestui fut moult aprecié en son temps, fist le directoire des planetes de nouvelle invencion , qui est moult singullier et très utille. Cestui fist plusieurs jugemens sur toutes les parties de astrologie qui sont assez communs.
1338. Albert de Saxonia, second de ce nom, que l'on dit estre nepveu d'icellui Pierre. Cestui fut grant astrologien et fist plusieurstraictiez. Touteffoiz je n'en ay veu que ung qui se commence:« Cum quesitus fueris de re absconsa » .Cestui Albert, selon le recit de plusieurs, fut homme d'eglise, très notable clerc, et fist plusieurs jugemens et prenosticacions en son temps, tant sur les nativitez que sur les ellections.
En ce mesme temps furent à Paris plusieurs grans astrologiens, comme maistre Johan de Muris, qui estoit grant astrologien. Cestui Johannes de Muris fist choses esmerveillables à Paris, touchant les jugemens particuliers. Cestui escripvit uneEpistre au pappe Clementdes jugemens de astrologie , fist aussi ung traictié pour trouver facillement les proporcions des mouvemens des planetes, par maniere de tables moult exquis.
1340. Buridanus aussi se trouva plus jeune, mais encien enscience. Fut l'omme de ce temps qui plus fut souffisant en philosophie et en astrologie. Cestui Buridam fist ung traicté moult subtil et très utille en la science de astrologie et aucuns dient qu'il prenostica d'un portant de feu qui fut veu descendre du ciel, que les philozophes et astrologiens appelerent« candela rotonda »,qui demonstra l'elevacion d'une secte en la superiore Almaigne, qui vint incontinent après, que l'on nomma« Cruxiflagelatores » .
Andalo Genuensis,preceptor Johannis Bocaci, 1346, fut en ce temps homme de profonde estude et de grande experience. Cestui eut plusieurs disciples avecque ledit Bocace et fist plusieurs beaulx jugemens et, entre autres, il predist des grans vens qui furent si vehemens qu'ilz esmeurent les undes et les undes la terre, à l'occasion desquelles choses plusieurs ediffices furent subvertis.
1340. Symon de Syrops fut en ce temps moult expert astrologien. Cestui predist les grandes innundacions qui furent non à l'occasion des pluyes, mais par le vomissement de aucunes veines de terre, qui firent des domages infiniz par le monde, par especial en Flandre, France et Ytallie.
Rambert de Vienne, famillier de Imbert Daulphin et seigneur de Viennois, homme moult contemplatif, jugea sur la nativité dudit Ymbert, que de lui ne ystroit nulz hoirs. à ceste cause donna son pays au roy Philippe et se mist de l'ordre des freres Precheurs, ou couvent de Lion. Cestui prenostica de la famine qui fut en ce temps que le septier de blé fut vendu LXXVI  s. et l'avoine LX  s. 
Guillaume de Mehung sur Loire, dit de Phares, predist en ce temps la combustion des Juifz par toute Almaigne et l'orrible bataille qui fut entre le roy Philippe de France et Edoard roy d'Angleterre, qui fut si vehemente que la mer fut tainte du sang des mors par plusieurs jours , comme dit a esté, sur uneconjunction qui fut l'an mil IIIcLXV, le XXXe d'octobre, en l'uitiesme degré de l'Escorpion, qui fut des grandes, c'est assavoir de Saturne et Jupiter en mutacion de triplicité de l'air en aquatique, où Mars le pernicieux apliquoit.
Maistre Rogier Baccon, très subtil docteur en theologie, de l'ordre des freres Mineurs, excellant philozophe et astrologien. Cestui composa, sur la Sainte Escripture, plusieurs beaulx livres. Il composa aussi et envoya au pappe Clement ung gros traicté en deux volumes qu'il intitulle sonEpistre, en laquelle il traicte de tous les ars et lui monstre et fait apparoir clerement que la science de astrologie estoit la science qui mieulx se devoit garder et entretenir pour le bien de la chose publique et, combien que icellui Baccon fust Englois, si conseilla il au roy d'Angleterre de faire l'ommaige au roy de France, ce qu'il fist.
1347. Leopolde, de la duchié d'Autriche, floriten ce temps. Cestui fist traictié par maniere de somme, assez compendieux sur toute la science de astrologie, qui se commence:« Deus gloriosus et sublimis »,lequel livre est introductoire et sert moult à la pratique et contient de belles deffenses contre les calumpniateurs de la science et de moult utilles choses. Predist aussi sur une conjuction qui fut mil IIIcLVII de Saturne et de Mars, le VIIIe jour de juing, ou signe de Cancer, qui est le cas de l'un et destruction de l'autre, laquelle conjunction fut ou terme de Jupiter, c'est assavoir ou XXIe degré du Cancre, où Jupiter a exaltacion et, comme il soit experimenté que Saturne regende Angleterre, Mars Almaigne, Jupiter France, faisant conclusion en icelles parties estre horribles guerres et discensions et estoit à presupposer la destruction de France, pour ce que Jupiter ne regardoit icelle conjunction, ainsi il ne povoit expelir la malice des conjoins, mais, par mouvement retrograde, laissoit sa maison de Pisces et s'en aloit fuyant en leur maison et premier en celle d'Aquaire qui est Saturne, qui signiffioit la fuite du roy de France pour le signe de Cancer.
Johannes de Janua florit en ce temps pour l'experience qu'il avoit de la science de astrologie et quasi eut bruit par tout le monde et fist et composa plusieurs tables et traittés et, entre autres, en composa unes sur Auxonfort en Engleterre, mil IIIcXLVIII, commençant:« Vera loca planetarum » .Cestui predist l'empoisonnement des puis et fontaines que avoient fait les Juifz.
Petrus de Monte Alcino fut environ ce temps, qui fut trèssubtil et très saige astrologien et composa en icelle science plusieurs livres et, entre autres, il fist une somme sur toutes les parties de astrologie et predist les merveilles qui advinrent en son temps, par especial des grandes inundacions des eaues et de l'elevacionde la mer qui degasta par ses flotz presque tout le païs de Frise, Hollande et Zelande, où il mourut plus de cent mil hommes en peu de temps. Cestui vesquit moult longuement et le peut prenostiquer en son jeune aage.
Ulrique, de la nacion de Almaigne, qui fut disciple de l'un des disciples de Albert le Grant. Cestui fut souverain astrologien en Almaigne et fist de merveilleux jugemens et, entre les autres, predist de la venue des insulteurs du royaume de Hongrie et plusieurs autres choses prenostica en Almaigne et autre part, car il fut grant voyageur par mer et par terre.
Paulus, geometra Florentinus, fut en ce temps nommé parl'univers occident en la science de arismetique et en la science de astrologie et ne fut nul son second et à luy furent ouvertes presque toutes choses et ne luy fut quasi riens incongneu , comme mect la cronique, et, avecques ce, luy mesmes faisoit de ses mains les instruments par lesquieulx et par raisons naturelles et probables monstroit la grande utillité de sa science de astrologie , que est chose bien à noter.
Tailliarandus fut en ce temps homme de bonne et religieuse conversacion, natif d'Ytalie, comme plaist à aucuns, lequel tant ayma la science des estoilles, que d'icelle il pratiqua tellement, que finablement il en fut fait cardinal du tiltre Saint Perre aux Liens. Cestui fut envoyay par le pappe Ignocent VIe en diverses legacions et composa ung libelle de astrologie intitulléFlos planetarum.
1350. Jourdain de Parpignyen, grant philozophe et astrologien. Cestui, comme l'on dit, fut disciple ou compaignon de saint Bonaventure. Cestui n'estoit pas fort laborieux ès jugemens particuliers; toutefois il predist de la mort de la roynede France trois ans avant, par la direction de sa revolucion qu'il avoit faicte sur sa nativité.
Johannes Wosfigram, Anglois, fut environ ce temps très erudiq en la science de astrologie et en fist plusieurs beaux et singulliers jugemens, puis se fist carme et mena sainte et bonne vie, fut grant philosophe et homme moult aprecié en son temps.
Guidon de Caillac, François du païs d'Auvergne, souverain sirurgien et assez souffisant astrologien, stipendié et bien apprecié du pappe Clement VIe, resident en Avignon. Cestui predist la cause de la grande peste qui fut lors, provenant d'une grande conjunction de Saturne et de Mars , en laquelle moururent quasi la tierce partie des vivans et, au moïen de son conseil, furent plusieurs preservés. Cestui fist ung beau livre en cirurgie, qu'il intitulla de son nomGuidon.
Estienne de Chartres, maistre en theologie, medicin et astrologien, fut en ce temps. Cestui presdist l'orrible pestilence, qui fut en ce temps, c'est assavoir du temps du pappe Clement VIe, où les vifz ne povoient souffire pour ensevelir les mors et tellement que plusieurs villes et villaiges furent inhabités par longtemps. Cestui fut mandé d'icellui pappe Clement et eut diverses legacions, où fut moult estimé et par especial fut devers les Suiches pour lever le siege du chastel de Louppen, où il y avoit XXXm hommes à piéet mille IIc chevaulx, lequel siege fut levé au moyen de sa bonne conduite par IIm Suiches et y furent tuez IIIIm hommes du parti contraire et III contes et fut l'an mil IIIcXXXIX. Cestui predist au pappe Ignocent les portans qui se monstrerent ou ciel de feu et la pestiffere secte de Flagelars, qui tost après descendit de la superiore partie d'Almaigne et furent jusques en France grande multitude, nobles et non nobles qui se flageloient de courgées et fouez noez, plaine de esguilles au bout.
Guido de Boulongne, cardinal, fut en ce temps moult aprecié en France pour sa licterature et, par especial, pour les experiences des jugemens de astrologie et pour les prenosticacions que cothidiennement faisoit et, entre aucunes, predist comme Guynes seroit trahie par les Anglois et predist la descente du prince de Galles, filz de Edoard, roy d'Angleterre, qui vint descendre en Guienne et brulla tout le pays jusques à Tholose et en Carcassonne et Nerbonne, et aussi la venue dudit roy Edoart contre son serment en Artoys.
Johannes de Pyma, excellant docteur, fut en ce temps en fleur et tenu en bonne estime par toute la terre pour la science des estoilles et en fist plusieurs traictez. Touteffoiz il n'en y a que ung des nativités en usage que j'aye veu.
1352. Berthelemy de Morbecha, penitencier du pappe Urben Ve. Cestui fut moult ententif en la science des estoilles et ala en diverses regions pour trouver les peritz et hommes experimentés en ladite science et, entre autres, maistre Henry Bacte, qui lui fist et monstra laCompositionde l'astrolabeet fut en jeunesse, puis estudia la theorique, et consequamment les jugemens et pratique d'iceulx , esquieulx il fut dilligent carculateur et vray disant.
Maistre Symon de Cuvo, docteur de Paris et grand astrologien, lequel predist de la grande mortalité qui fut en ce temps et, icelle venue, en composa ung beau traictié qu'il intitullaDe convivio Solis in domo Saturni, qui est traictié moult singulier et le fist à Montpelier. Cestui predist aussi les grans et horribles vens qui esmeurent les undes marines, en maniere que plusieurs ediffices en furent subversés et predist aussi , comme autres jà avoient fait, ce advint de la bataille d'entre le roy Philippe de France et Edoart, roy d'Engleterre, qui fut si horrible que la mer de Flandres en fut tainte du sang par aucuns jours, de la multitude du peuple occiz, comme est dit dessus.
Saulle l'astrologien, natif de Florence, fut environ ce temps, lequel sceut assez de arismetique et de astrologie en maniere que de tous les hommes n'avoit nul qui le passast en sçavoir ne en pratique, comme son epigrame le descript.
Anthoine de Montpharon, docteur de Paris en theologie et grant astrologien. Cestui fut envoyé en Angleterre et à Romme, devers pappe Ignocent. Cestui predist à ceulx de Paris plusieurs calamitez et, par especial, des grans vens qui furent la vigille de l'Asumpcion Nostre Dame , comme dit est dessus et des horribles tonnoires et fouldres, qui esracherent innumerable nombre d'arbres. Predist au roy aussi les innundacions des eaues et aussi les grandes pluyes, ce que bien trouva le roy, l'an de sa coronacion, quant il alla contre les Flagmens, pour lesquelles pluyes fut contraint de s'en retourner, sans riens faire. Cestui predist la merveilleuse famine et l'orrible mortalité, qui fut en ce temps.
Henry de Malinis, très notable clerc et grant astrologien, lequel, retourné de son voyage de Ytallie, predist le mouvement de terre qui fut entour Basle si horrible, que toute la cité en futdisrompue et plusieurs chasteaulx à l'entour abatuz, et fonda son jugement sur la grande conjunction de Saturne et de Jupiter qui fut l'an mil IIIcL, où fut ascendant le XXIIIIe degré de Libra; predist aussi au roy Jehan l'entrée des Anglois en France et la prinse de lui et de son filz, Philippe le Hardy et la mort de plusieurs nobles à Poitiers et, s'il eust été creu, ce ne fust ainsi advenu.
Gilbertus de Belre, de la nacion de Almaigne, grant astrologien, fut, environ ce temps, moult aprecié pour sa science. Cestui, selon aucuns, fut maistre de Rogier Bacon ou fut son disciple ou compaignon, car j'ay leu en une couverture de livre qu'ilz avoient grande aliance ensemble et grande amour et pratiquerent longtemps ensemble sur les sciences de astrologie et de alchymye et que icellui Baccon en eut vraye experience.
1354. Bononius fut en ce temps, moult aprecié et estimé, tant pour la science de medicine que astrologie, autant que nul de son temps. Cestui explana bien au long et clerement plusieurs choses obscures de medicine, puis composa ungTraictié des veninset commenta sur l'espere, mais il ne acheva pas.
Johannes Essenden, alias Eschuida, Anglois, excellentdocteur en astrologie. Cestui fut l'omme plus renommé sçavoir de son temps et fist ce beau livre qui s'appelleSumma anglicana, qui est impressé et tout commun et contient de moult singuliers secretz d'astrologie et traicte totallement d'icelle science, bien et amplement. Bien est il que ung quidam à Montpelier la volut abrevier, laquelle je cuide aver de la main d'icelui« et laudo opus » .
Guillaume de Conches, grant astrologien, docteur à Paris, lequel fut moult apprecié. Cestui predist la venue des Belges à cent ou VIxx mil de nombre, qui firent plusieurs maulx et fut sur l'orrible commecte, qui se monstra vers septentrion, ou mois de decembre. Predist aussi la pernicieuse peste, qui fut quasi universelle par France et dura par trois ans et commança en Asye et passa en Ytallie et autres lieux et fina en France.
Maistre Jehan Choppinel, alias de Mehung, florit environce temps, qui fut moult renommé et aprecié en France. Cestui fut moult profond en la science de astrologie et homme bien meslé ès autres sciences.Cestui composa leRommant de la Roseoù il monstre bien son sçavoir, actendu le jeune aage de XIX ans, ouquel il le fist. Cestui romant est tissu de si très diverses tremmes que peu de gens entendent la profondité d'icelui. Il fist aussi ung traicté sur les dirrections des nativitez et revolucion des ans et translata le livre desMerveilles d'Irlandeet fist pour le roy Charles Ve plusieurs autres traictés et quasi partout il adviene à son propox et se aide des corps celestes. Cestui, comme aucuns dient, fist la nativité messire Berthrand du Guesclin qui fut connestable de France et predist ses très haulz faiz en armes, dont il fut moult estymé. Cestui eut des emuleurs en sa vie, aucuns folx theologiens et encorre quant il fut mort, maistre Jehan Jerson voult deffendre ses livres, mais ahonty,« abiit » .
Thomas Florentinus fut en ce temps moult aprecié èsYtalles. Cestui fut filz d'un souverain astrologien et aussi medicin, duquel ne sçay le nom. Cestui escripvit sur les nativités et sur les ellections de la VIe maison. Aucuns dient qu'il predist du tremblement de terre et de la peste et de la famine qui fut environ l'an mil IIIcLXIIII, comme avoient fait autres, et concorda avecque iceulx moult precisement et il est facille, car tous astrologiens ont livres et introductions semblables. Ainsi fault qu'ilz voysent ung chemin, en quelque region qu'ilz soyent, s'ilz ne veulent user de leur propre oppinion et laisser l'oppinion de leurs docteurs.
1357. Maistre Henry de Hassya, docteur en theologie et grant astrologien, fut et florit environ ce temps à Paris. Cestui monstra bien devant le roy et les princes de France en ung sermon general qu'ilfist, comme il estoit erudict en la science des estoilles, car il parla haultement et print son tesme:« Fundavit eam Altissimus »,et monstra bien encourt de Romme, où il fut envoyé avecque maistre Girard Groet, parce qu'il predist plusieurs beaulx jugemens, dont il acquist grant honneur et bonne renommée. Aucuns dient qu'il predist la prinse du roy Jehan à Poictiers sur la nativité de Geuffroy de Charigni, qui à icelle journée porta l'auriflamme. Cestui fut des L du conseil, avecques Pierre Forestier, archevesque de Rouen, pour sçaver qu'il estoit affere pour la tuicion du royaume de France.
Maistre Gervais Chrestien, souverain medicin et astrologien, stipendié et moult aprecié du roy Charles le Quint, fut en ce temps en si grande estyme que le roy voulut que son dit colliege eust son propre nom, pour ce qu'il avoist esté l'inventeur et promoteur d'icelle fondacion. Cestui predist la mort du roy Jehan, qui fut le VIIIe jour de avril mil IIIcLXIIII, à Londres en Angleterre. Le colliege du Roy est à Paris, entre larue de la Herpe et Saint Severin, ou milieu de la rue de la Parcheminerie, tirant vers la conservacion et sont diz les bourciers du coliege de astrologie et medicine, escoliers du Roy.
1364. Johannes de Ruppescissa, de l'ordre des Freres Mineurs, fut environ ce temps, de subtil esperit et grant speculatif en la science des estoilles. Cestui predist beaucop de choses, où il exceda les termes de astrologie et, suivant sa propre fantaisie , combien qu'il faingnit que ce fust par revelacion divinne.
Maistre Michel de Jalongnes fut en ce temps, moult expert en la science des estoilles. Cestui predist à Lion les innundacions que fist le fleuve du Rosne, qui fut sans comparoison moult grant et l'eslevaciondes Anglois et Bretons qui se misdrent sus pour expelir les barbares, qui furent desconfiz devant Berne, l'an mil IIIcLXXIIII. Cestui escripvit sur les grandes conjonctions.
Pierre de Navarre, Espaignol, residant en Tholete, futen ce temps singulier astrologien et fist plusieurs belles prenosticacions et, entre autres, prenostica que Henri qui chassé estoit par son frere bastard hors Espaigne, seroit encore roy d'Espaigne et regneroit sa lignée, ce que advint moult veritablement.
Yves Dariam, residant à Dinan en Bretaigne, homme de grant aage et de cler sens, souverain astrologien en son temps, eut plusieurs disciples. En ce temps hommes et femmes desiroient bien sçaver des choses advenir. Si eut une damoiselle de Dinan en son escolle, nommée Thiphaine Raguenel, qui puis fut femme messire Bertrand du Guesclin, au moïen d'une predicion qu'elle fist de sa victoire que eut et si bien le conduit qu'il fut connestable de France et acheva de moult haultes entreprinses en son temps et tant qui est estymé, et mis ou nombre des preux.
Environ ce temps florit maistre Henry Bacte, grant astrologien resident à Louvain. Cestui, pour la profondité de sa science, fut mandé du roy et, avecque l'evesque de Tournay, fut envoyay en Flandres et appaisa les differans. Cestui composa en astrologie plusieurs traictiez bien utilles et, entre autres, fist une magistralleComposicion de l'astrolabe, qui se commence:« Universorum encium radix »,et trouva quelque petite et quasi insensible erreur èsTables du roy Alphonce, comme aucuns dient.
Maistre Symon de Bussy, premier president du Parlement à Paris, homme de très bon et subtil entendement, en son temps fut expert en diverses sciences, comme en arismetique et astrologie et grant legiste. Au moïen de ses subtilles prenosticacions, il fut moult en grace du peuple et de tous les officiers du royaume, et dit l'on qu'il predist la mort du roy Jehan et sa delivrance d'Angleterre.En celui temps ne paissoit ou jardin de justice de France telle vaquerie comme à present!
Maistre Gilbert de Chasteaudun fut moult aprecié en la maison d'Orleans pour la science des estoilles. Cestui assiduement prenostica sur la revolucion des ans, dont il acquist bon bruit ou royaume de France. Cestui aussi predist plusieurs calamités qui furent en France , puis vint resider à Paris, moult devost et speculatif, le residu de sa vie. Gist ès Cordeliers.
Maistre Eustace de Bon Vueil, bastard de Navarre et prothenotere du Saint Siege apostolique, fut en ce temps en singulliere recommandacion. Cestui fut moult en grace et familier du roy Philippe le Long, XXXVIe roi de France, second filz de Philippe Ve et frere germain de Loys 35e. Cestui fist plusieurs notables prenosticacions et eut plusieurs biens en l'Eglise et se delectoit fort en arismetique et musique. Touteffois sa propre exercice estoit ès jugemens d'astrologie, où il se pena moult et des apparans venuz à congnoissance furent les nativitez, fut des IIII filles et du filz dudit Philippe le Long, de la premiere qui fut mariée au duc de Bourgongne, jugea il à la verité; de la seconde, qui fut au Dauphin de Vienne, aussi bien, de la tierce mariée au conte de Nevers et de la 4e cordeliere à Saint Marcel lez Paris, encore mieux. Du filz qui ot nom Phelippe ne dist il rien, fors qu'il vivroit un an. Sur la revolucion d'un escuier de Normandie, qui moult fut de hault courage, jugea il que seroit trayné et pendu ; fut nommé Enguerrand de Marignyet fut l'an mil IIIcXV. Predist aussi sur uneconjuction et revolucion une grande mortalité et famine, qui commança oudit an et dura deux ans.
Maistre Jehan de Vischindem, de la maison de Merton en Auxonfort, florit en ce temps, bon astrologien. Cestui fist jugement moult cler et evidant sur une conjunction, qui fut l'an mil IIIc soixante cinq,le XXIXe jour de octobre, où fut ascendant le XXIe degré de Virgo. Cestui eutpre manibusla pratique des jugemens particuliers de la science de astrologie, par especial sur les interrogacions. Iceulx jugemens je tais pour ce que les semblables à noz calumpniateurs en furent diffamez à Paris et ahontiz, envers Dieu et envers les hommes, et fut leur ignorance tant divulguée, que à peine se osoient ilz monstrer de jour, ne de nuyt, et fut leur abuseur de Picardie.
1358. Andallo le Gennevois, homme de cler sang et biennoble souverain astrologien et medicin, fut en ce temps. Cestui fut grant specullatif et alla par diverses regions, pour tousjours aprandre les secretz de astrologie. Cestui escripvit sur la theoricque des planetes et eut à disciples entre autres, Jehan Bocace pour aucun temps qui est assez renommé et qui beaucop a escrit. Cestui predist, comme aucuns dient, le XXIIe scisme et le dist pire de tous ceulx qui avoient esté. Cestui fut moult aprecié à la prinse de Alexandrie, faicte par les chrestiens. Prenostica aussi des grans vens qui esmeurent les undes, et les undes les terres, qui subverserent plusieurs maisons en divers lieux prouchains de la marine.
Thomelin de Turgof, Anglois, capitaine en Bretagne, homme bien erudicq en plusieurs sciences, congnut par ladite science l'eslevacion de messire Berthrand du Guesclin et que c'estoit celui duquel les livres de Merlin faisoient mencion, qui devoit apparoir en ce temps, qui portoit l'aigle à deux testes. à ceste cause ne tint gueres contre lui, ains lui ceda la place de Turgof, disant qu'il estoit de la condicion à l'estournel, c'est quelà où il se asserroit, les autres tous se asserroient et faisoit tout vuider.
Maistre Guillaume de Toury, residant à Bourges, fut envoyé querir pour son grant sens et singuliere experience de la science des estoilles par les Anglois, et y ala voulentiers, pour ce que c'estoit pour desenuyer le bon roy Jehan qui fut prins à Poictiers, le lundi XIXe de septembre mil IIIcLVI, comme il avoit predit. En son temps prenostica moult de choses qui furent veues et, entre autres, à messire Gui de Nelle sa desconfiture en Bretaigne, ou mois d'avril mil IIIcL, et derechef encore une autrefoiz l'an ensuivant fut encore desconffit par les Anglois et Gascons. Il advertit aussi messire Charles d'Espaigne, conestable de France, qui ne le voulut croire et fut tué en une hostellerie en la ville de Laigle en Normandie, par les gens et du consentement du roy de Navarre. Predist aussi la desconfiture de messire Robert de Clermont, lieutenant du duc de Normendie et la mort de messire Geuffroy de Harecourt.
Jaques de Amboyse fut en ce temps selonaucuns, combien que autres dient qu'il fut devant, moult aprecié en France. Cestui, après qu'il eut estudié à Pavie et a esté par les universitez des Ytales, ala en Almaigne, à Prage et à Cracovie et fut finablement appellé des Suiches et bien stipendié d'iceulx. Aucuns dient qu'il escripvit sur les revolucions et qu'il predist la victoire des Suiches contre le duc de Austrie et toute sa chevallerie, jaçoit ce qu'ilz fussent très petit nombre comme mille VIc qui mirent à mort icelui duc de Austrie, VIII contes et plusieurs autres nobles et VIxxIIII mil hommes armés et de Suiches ne fut occiz que cent vingt deux hommes, qui est chose merveilleuse et fut en l'an mil IIIcIIIIxxVI, le IXe juillet. Fut aussi en personne icelui Jaques, à la rencontre qui se fist deux ans aprés, par aucuns qui se rallierent après la chasse d'icelle journée et vindrent près de Glarona, où semblablement furent desconfiz par ceulx du lieu qui n'estoient que IIc hommes, lesquelz tuerent de leurs adversaires IImIIIIc et le residu de VIm mis en fuite.
Bertrand de Bonpas, Breton, en ce temps envoyay de par le pappe à Paris, pour plusieurs differans et passa en Angleterre l'an mil IIIcLVI et retourna par Paris où il fut tout l'iver et jugea sur la revolution de l'an ensuivant où il predist l'eslevacion de la commune de Paris, qui tuerent les deux mareschaulx de France, present le duc de Normendie et en sa chambre.
Messire Perre de la Bruyere fut en ce temps à Orleans, moult aprecié des nobles et du clergié. Fist en son temps plusieurs instrumens, servans à la theorique et plusieurs beaux jugemens sur les revolucions des ans, lesquelz speciffier etdeclarer seroit thedieux, pour le grant nombre d'iceulx. Pour ce je les laisse.
Mathieu de Richemond fut en ce temps et predist sur la commecte qui s'apparut, les raiz contremont et la teste en bas, que puis les astrologiens jugerent estre appellée Verru, pessime entre celles dont estoit memoire et se monstroit au soir. Aucuns dient qu'il en fist le jugement ouquel, entre les autres choses, dist qu'elle signiffioit la mort de grant prince ès parties occidentales, et assez tost après fut tué le duc Loys d'Orleans, frere du roy, à Paris traicteusement, qui fut cause de plusieurs et infiniz maulx.
Magistrum Maynum de Maynariis de Mediolanofut en ce temps souverain medicin et astrologien; fist à Paris plusieurs jugemens particuliers de la science de astrologie et composa le traictié intitulléLibellus de preservacione epidimiel'an mil IIIcLX.
Maistre Gerard du Bois fist le livre de moult grande apreciacion de la science de astrologie, l'an mil IIIcLXI, qui se commence:« Cujuslibet arcus propositi, etc. »,et autres menuz traictiez. Fut souverain judicateur des urines et grant remediateur ès maladies.
1360. Johannes de Santo Archangelo, comme aucuns dient, fist l'Equatoire des planetesen l'an 1360, qui est euvre de moult grant secours et utilité et de petite despense.
Maistre Perre de Valoix, residant à Coucy, homme desinguliere estude et moult aprecié des Anglois et depuis du roy Charles le Quint pour la science des estoilles. Cestui ala souvant en Angleterre pour plusieurs differens et predist plusieurs choses, comme teste assez par ses prenosticacions sur les revolucions de l'an 1360. Cestui sur la revolucion de l'an mille IIIcLVIII, prenostica de la Jaquerie qui commença en Beauvoysyn, par les communes sur les gentilz hommes, le XXVIIIe jour de may, oudit an, ce qui advint, car ilz tuerent tous les nobles et leurs femmes et enfans et tantost après, le roy de Navarre y ala et plusieurs en fist mourir. Predist aussi que dedans Paris y auroit de chaudes execions celui an, ce qui advint, car ceulx de Paris tuerent les Anglois que le roy de Navarre avoit mis dedans, tuerent aussi le prevost des marchans et Philipe Giffart le dernier jour de juillet 1358.
Maistre Jaques de Saint André, chanoine de Tournay, homme très devost, vertueux et grant aumosnier, fut envoyay par ceulx de Paris pour la delivrance du roy Jehan qui fut delivré tout à plain le XXVe jour d'octobre l'an mil IIIcLX. Cestui de Saint André fut souverain medicin et grant astrologien et predist sur la revolution d'icelui an, comme le roy d'Angleterre descendroit encore en brefz jours en France et que touttefois peu y prouffiteroit. Si advint que, ou mois de novembre ensuivant, il vint et mist le siege à Rains et y fut XL jours et s'en alla sans riens fere. Cestui predist aussi la bataille de Cocherel qui fut le XI avril, l'an mil IIIcLXIV, que messire Bertrand du Guesclin gangna contre les Anglois.
1367. Charles le Quint, dit le Sage, vertueux, debonnaire, XLe roy de France, filz dudit roy Jehan. Cestui fut couronné à Rains le 19e jour de may l'an mil IIIcLXIIII. Cestui fut bien amé de tout son peuple et craint des estrangiers. Cestui ayma tant la science de astrologie qu'il fist translater tous les livres qu'il peut finer et trouver de la science des estoilles et, entre autres, fist translater de latin en françois leQuadripartiti Ptholomei, leCentilloque, Abraham Avennerre, Guido Bonati, Hali Abenragel et plusieurs autres. Il eut en merveilleuserecommandacion les astrologiens et se gouverna par eulx et, par especial, par ung nommé maistre Gervaiz Chrestien, qui fut grant et proffond astrologien et medicin, comme dit est, à la requeste duquel et autres de son sang, aymant ladite science et par grande deliberacion de son grant conseil et de toute l'Université de Paris, il voulut construire et de fait le fist et ediffier et après fonder ou meilleur lieu de l'Université de Paris, ung colliege de astrologie et medicine, où il mist livres, plusieurs livres singuliers desdites sciences en grant et merveilleux nombre et telz et semblables livres que la court de Parlement me a renduz et des semblables de ceulx qui sont en differant et que l'on (ces ebethés ignorans) maintient supersticieux contre verité. Y mist aussi plusieurs astrolabes, equatoires, speres et autres instrumens, comme saphées, desirées et semblables. Laquelle fondacion il fist confermer par le pappe Urban Ve, ensemble leur donna la disme du village de Caugie qu'il ordonna pour le vivre des deux bourciers qu'il y mist, qui furent appellés escoliers du roy. Fist en oultre anathematizer tous ceulx qui presumeroient oster ou diminuer iceulx livres et instrumens, estans oudit colliege. Cestui roy fut si très bon et si vertueux qu'il expulsa plusieurs foiz les ennemis de son royaume. Fist plusieurs belles fondacions et lui fut trouvé de tresor XVIII millions d'or,par quoy fault dire qu'il n'estoit tant de mengeurs autour des roys. Cestui fist la revolucion d'aucun an de noble dame Jehane de Bourbon et puis l'espousa, de laquelle yssirent deux enfans, c'est assavoir Charles VIe qui fut roy après lui et Loys, duc d'Orleans. Dudit Loys, duc d'Orleans et de sa feme, seur du duc de Millan, sont yssuz trois filz et une fille,c'est assavoir Charles le Bon, duc d'Orleans, qui fut prisonnier en Angleterre, Phelippe, conte de Vertuz et Jehan, conte d'Angolesme et la fille fut feme de Richard, frere du duc de Bretaigne. Dudit Charles, duc d'Orleans et de Ysabel sa femme, laquelle par avant avoit esté femme du bon roy Richart d'Angleterre, dont sera faicte mention cy après, yssit une fille, qui puis fut mariée au duc d'Alençon. Ledit roy Charles le Ve, X jours après son couronnement, donna à Phelippe son frere, la duchié de Bourgongne.
1369. Maistre Yves de Saint Branchier fut en ce temps à Montpelier, moult aprecié et tant qu'il fut atiré au service de messire Berthrand du Guesclin, connestable de France, environ l'an 1369 et, pour ce qu'il estoit homme à la main, vaillant et hardi, icelui Berthrand le mena avecques lui en plusieurs de ses entreprinses et, par especial, à la deffecte des Anglois, desquelx estoit conducteur Robert Canolle et Thomas Gracon, et estoient ou premier conflict VIIm hommes d'armes et mille Vc archiers de eslite nouvellement passez et venuz deAngleterre, et vindrent jusques à Villejuifve, aultrement dicte Jullianne« a Julio Cesare »et ne trouverent nul qui se deffendist, pour ce passerent à Estampes et le brullerent et, de là, à Blois et se vindrent joindre à ceulx d'Angers et là, à diverses foiz furent desconfiz. Fut aussi à la desconfiture de XXXV navires, que fist icelui de Guesclin. Cestui surnomé de Saint Branchier fut expert en la partie des ellections de astrologie pour bailler et eslire jours propres à guerroyer son ennemy ou à differer, fut aussi à la desconfiture et deffecte de XXXm Anglois que menoit Jehan de Monfort, filz aisné du duc de Bretaigne, né ou chastel de Lerminer, duquel il savoit la nativité et aussi du duc de Lenclastre, Anglois; à ceste cause, pour ce qu'ilz estoient chefz par jours infortunez en leurs nativitez, furent assaillis et destruiz, excepté environ VIm qui se sauverent par la Garone en la mer.
En ce temps vint en fleur frere Nicolas de Paginca, Italien, grant astrologien et medicin. Cestui fut compaignon de Jehan Laurens, qui aussi ayma moult la science de astrologie. Cestui predist sur la nativité du duc de Bourgoigneet se trouva par tout veritable, dont il fut moult loé et en acquist moult de l'honneur, et fut la nativité à Dijon l'an mil IIIcLXXI, XXVIe may après midi. Cestui de Paginea estoit à merveilles expert ès jugemens particuliers, car de son temps il n'estoit murtrier, ne larron, ne malfaicteur, qui se peut abscondre, ne larrecin celler, ne traictre qui se peust devant ses jugemens celez, couvrir ne deffendre. Cestui descouvrit et revela plusieurs empoisonnemens en France, de quoy avoient esté intoxiqués plusieurs grans personnages et calculla de nouvel les estoilles fixes, où il print moult grant labeur.
Marco du Lien fut en ce temps, moult aprecié pour la science des estoilles et fut appellé au conseilh estroit du roy Pietre, lequel il assembla pour la venue de Henry, qui lui couroit sus et dist devant tous:« Sire, vray est que par l'aigle à deux testes, qui de France volle en Espaigne, devez estre de toutdesherité et, pour ce, j'ay oy dire que Berthrand, qui conduit Henri, porte telles armes, par quoy je tien que ce soit celui aigle, mais vray est que par le premier faon des trois liepars sera vostre terre recouverte et l'aigle emprisonné et Henri, vostre frere, qui sans terre sera, s'en ira fuyant par devers le grant lion de France, second filz le champion qui en chef d'or, qui, ou temps de sa vie, fut prisonnier dudit faon et, quant de vous sera departi le premier faon et envers Dieu, n'amandez votre vie, l'aigle, qui de prison sera gectez, retournera et avolera en vostre terre, acompagné de plusieurs oyseaulx de sa partie, par quoy terre et vie perdrés. »Touteffois, quant Pietre entendit que sa terre devoit encorre recouvrer, il reprint corage, etc. ; print conclusion que assieger ne se laisseroit point, etc. Cestui Marco lui conseilha ainsi pugnir le Juif qui conseillié lui avoit de occire la royne d'Espaigne, extraicte du sang de Bourbon, lequel Juif il fist rançonner pour chacune de ses dens ravoir à cent mille royaulx d'argent, et, quant eut toute sa chevence, il lui fist crever les yex, copper la langue, puis tenailler, puis escarteller et pendre.
Maistre Marc de Gennes, grant astrologien et medicin, residant à Paris, autreffoiz à Envers. Cestui predist aux Flagemens sur interrogacion qui lui fut faicte sur la bataille de Rosebecq par le roy de France Charles Debonnaire, où furent occiz environ XXVIm hommes de leurs gens; aucuns dient XXXm. Cestui aussi predist la mort du noble Edoart, prince de Galles, qui puis fut roy d'Angleterre et d'Ybernie, qui trespassa l'an 1376.
Maistre Michel de Saint Mesmyn, cirurgien moultestymé à Montpelier, vint au service de messire Charles de Blois et, comme prevoïant des choses advenir, desconseilla à son maistre de non soy combattre contre messire Jehan de Montfort, dont il ne fut pas creu. Pour ce, le jour saint Michel il se combatit et, pour ce, fut desconffit, lui et ses gens, devant le chastel d'Aulroy à IIII lieues de Vennes. Cestui de Saint Mesmyn fut bien souffisant astrologien et composa de beaux traictez, mais en ses vielz jours, laissa la felicité mondaine et se rendit reclus à Orleans.
Johannes de Miris fut environ ce temps, lequel envoya uneEspistolle au pappe Clementen l'an 1365, faisant mencion de la ruyne et destruction du roy et royaume de France, si paix et union ne estoit mise entre les roys, au moïen d'une grande conjunction de Saturne et Jupiter, qui fut environ ce temps.
1372. Martin le Normant, residant à Pavie, fut en ce temps moult aprecié et mandé du roy de France, auquel il predist aussi la victoire qu'il eut à Rosebecq contre lesFlamens, où en fut occiz XXVI mil, comme dit est, et se mist à l'encontre de ceulx qui conseilloient au roy oster et faire lever les chesnes des rues de Paris après ladite victoire, ce que touttefois le roy fist et en outre lever une si grande taille sur le commun, que à plusieurs fut forcé de vendre leurs litz sur quoy ilz gisoient et leurs meubles pour la payer , qui fut très mal fait.
Maistre George Scorf, Englois, fut en ce temps pansionaire du roy Richart d'Angleterre , qui fut prince de Galles, residant lors à Bordeaulx moult expert en la science des estoilles. Cestui predist au roy qu'il seroit prins en hayne de ses vassaulx en celui an et tantost après icellui roy Richart fist la redicion de la ville et chastel de Brestz au duc de Bretaigne et aussi la redicion de Cherbourg au roy de Navarre, qui fut la cause pourquoy les Anglois prindrent leur dit roy Richard en hayne merveilleuse, jaçoit ce qu'il eust regné sur eulx paisiblement, environ XXII ans.
Fremini, natif de Picardie, grant astrologien, lequel fistleColliget de la mutacion de l'airqui se commence:« Quia in multis voluminibus antiqui . »Cestui Fremini fut pensionairede plusieurs seigneurs et princes et, entre autres, du duc d'Austriche, Leolpolde, auquel il prenostica sa desconfiture, s'il ne croyoit conseilh astrologal, mesmement qu'il evitast aucuns jours qui venoient sur la dirrection de sa nativité, et aucunes entreprinses, qui jà lui avoient esté predictes sur aucune revolucion de sa dicte nativité, ce qu'il ne fist, mais creut les jeunes de sa court. Pour ce fut desconfit et tué l'an mil IIIcIIIIxxVI par ung petit nombre de Suisses, comme de mil Vc ; icelui conte fut tué et IIcXX chevaliers et IIIIm hommes mors, et ne mourut desdits Suisses que cent XXII hommes.
Maistre André de Sully fut en ce temps, moult apreciéen France pour son experience, tant de medicine que de la science de astrologie, dont moult bien se sçavoit entremectre. Cestui predist au roy Charles la grande bataille d'Espaigne, qui fut ou mois d'avril mil IIIcLXVI, où la chevallerie de France ot moult à fere et y fut prins messire Berthrand du Guesclin. Cestui fist la nativité du roy Charles VIe, qui fut le IIIe jour de decembre l'an 1368, en moult beau stille. Cestui fut baillé audit messire Berthrand le IIe jour d'octobre mil IIIcLXIX, quant l'espée de France lui fut baillée et qu'il fut fait conestable de France, pour ce qu'il fut saige et bien entendu astrologien. Il fut present, l'an devant, à veoir combatre en Espaigne, ou mois de mars, le roy Henri et le roy Pietre, où fut le roy Pietre desconfit, comme il avoit predit. à cestui fut envoyée la nativité du duc d'Orleans, qui fut nommé Loys, le XIIIe jour de mars et celle de Jehan duc de Bourgongne, qui fut né à Dijon le XXVIIIe de may l'an 1370 et, en icelui propre jour, faisant le jugement de la bataille du duc de Brabant et du duc de Julliers, qui fut le XXIIe jour d'aoust ensuivant, et fut ledit duc de Brabant desconfit et le duc de Guerles tué. Cestui jugea moult profondement et precizement d'icelles nativités, lesquelles j'ay encores et ne descordent en riens ad ce qu'ilz ont procuré, ne fait en leurs vies.
1374. Maistre Guillaume Derby, aussi Anglois, religieux de Saint Benoist, très devost et saige et moult profond clerc et sçavant en la science de astrologie, fut en ce temps, et fut celui qui descouvrit l'entreprise desloyalle que aucuns seigneurs d'Angleterre traictoient tradicieuseuent contre le roy Richard,vint et fut le motif du costé de l'abbé Saint Aulbin, parant du duc de Clocestre qu'ils devoient faire roy et le prieur de Wastimoustier, près Londres, jaçoit que aucuns dient que le capitaine de Calex en advertit premier le roy Richard, ce qui n'est pas, sinon par le moïen dudit Derby, aussi pour ce qu'il fut de l'entreprinse et estoit icelle traïson ainsi faicte, qu'ilz devoient prandre le bon roy Richard et le duc de Lanclastre et le duc d'Yort et iceulx mectre en chartre perpetuelle et, au residu, avoient deliberé et juré sur le Saint Sacrement de l'autel, à eulx baillé par l'arcevesque de Cantorbiere, qui estoitde leur bende, que tous ceulx qui estoient du conseilh dudit roy Richard seroient tous trahiz et penduz, et advertit plus avant icelui maistre Guillaume, car il dist le temps qu'ilz devoient excecuter icelui mauldit propox, qui estoit ou mois d'aoust ensuivant, en l'an mille  IIIcIIIIxxXVI. Ainsi le roy adverti fist premier prandre sondit oncle, le duc de Glocestre et les contes d'Arondel et celui de Warvik et furent mis en la Tour de Londres et furent decapitez et l'arcevesque de Cantorbiere bani.
Maistre Denis de Vincennes, medicin à Montpelier et excellant astrologien, apellé au service du duc Loys d'Anjou, fut moult veritable en ses jugemens particuliers, très praticien et expert, entre lesquelx en fist ung à icelui duc, qui avoitl'administracion du royaume pour la mynorité du petit roy Charles VIe, au moïen duquel il trouva que le tresor du roy Charles Cinquieme que seul sçavoit ung nommé Errart de Saveuze, vertueux, secret et sage chevalier, où il y avoit l'estime de XVIII millions d'or, qui estoit belle chose, actendu que icelui roy avoit eu toujours guerre et fait plusieurs reparacions. Aucuns dient que maistre Jehan de Mehung, mon consanguin, le lui assembla par la puissance et vertu de la perre des philosophes.
Maistre Michel Radoff, habitué en l'eglise Saint Pol, à Londres fut en ce temps moult souverain astrologien. Cestui predist, deux ans devant, le banissement de Thomas Maubray, duc de Norvol, à perpetuité de la terre chrestienne et sur peine d'estre pendu et decapité et fut sur la revolucion de sa nativité, dont plusieurs furent esmerveillés, car il fut ainsi fait.
Maistre Michel Trubert, natif d'Angers, homme de moult grande speculacion et bien praticien ès corps celestes, fut envoyé par le duc d'Anjou devers le pappe Clement VIe, pour le royaume de Sicille et, responce oye, se mist ledit duc à chemin, en jour de bonne ellection, et passa par les Ytalles, par puissance et vint et entra à force en Naples et en fut couronné roy par icelui pappe Clement. Cestui duc d'Anjou se aida, comme aucuns dient, du tresor du roy et fut regent en France.
Maistre Pol de Berthol, medicin de noble dame, madame Ysabel de France, royne d'Angleterre, fut en ce temps, lequel fut moult famillier du roy Richard, son mary et d'elle, pour les grans jugemens qu'il faisoit, au moyen de la science de astrologie. Cestui previt, sur aucune question qui lui fut faicte,que la dame de Courcy, Françoise, n'estoit point pour gouverner icelle royne en Angleterre pendant le voyage que entendoit fere le roy en Ybernie et monstra causes evidentes, dont il fut moult estimé. Cestui escripvit sur les jugemens particuliers aucunes addicions, comme j'ay oy à aucun encien à Auxonfort, moy estant en Angleterre.
Michel Tourneroc, natif de Chartres, domestique et moult famillier du roy Charles VIe, très expert en la pratique des ellections et en l'almanach. Cestui, entre autres, fist l'election du jour que le roy alla à la chasse, où il trouva le grant cerf, qui avoit le cercle de cuyvre doré ou col, ouquel cercle estoit escript en lectres latines:« Hoc me Cesar donavit » .à quelle occasion les roys de France ont tousjours volentiersporté pour enseigne le cerf à dix rames et le liz semé sur champs, comme se peut encorre veoir à l'ostel de Saint Pol et des Tournelles et en plusieurs lieux par France, et fut prinse la forme et quantité d'icelui et en fut mise la pourtraicture au palais à Paris, jouxte ledit roy, au dernier pillier, prochain la table de marbre.
1376. Maistre Phelippe de Bardiz, alias Brandis, de Navarre, fut en ce temps envoyay querir par le roy Richart, pour ce qu'il estoit tenu moult expert astrologien et grant medicin, et fut au voyage d'Ybernie avecque le roy Richard d'Angleterre, pour mectre en sa subjection le duc Maquemorre, qui estoit chief d'Ybernie la Sauvage et, jaçoit ce qu'il predist audit roy Richard tout ce qu'il lui advint ou devoit advenir audit voïage, nul ne l'en peut destourner de sa voulenté et, entre autres choses, lui predist les vens contraires qui le firent demourer et tout son bernage devant le nord, XI jours et que la grande cruaulté de la mer qui seroit après qu'ilz seroient partis et avant que arriver à la tour de Wasterforde, qui est l'entrée de Ybernie d'Ouesche, mais non pas de la Sauvage, où il sejourna XIIII jours, aussi l'empeschement du conte de Rothellend, qui devoit arriver de Albion avecque grant secours, et predist aussi comme tout l'ost seroit affamé et comme le roy ne parviendroit point son entreprinse et que icelui voyage seroit inutille et cause quasi de la perte de plusieurs grans personnages et de son royaume, ce qui advint veritablement, car icelui Maquemorre estoit homme moult courageux et habitoit en bois et montaignes, luiet ses gens, et avoient leurs rectraiz en cavernes comme bestes, car par delà nesont villes ne villages, ne aucune habitacion et convenoit au roy fere bruller tous les boys qui duroient plus de XXX lieux et encore ne seroit ce fin, car icelui Maquemorre et ses Yrlandois chevauchoient chevaux sans selle, contre val les montaignes, d'aussi grant cours que l'on sauroit fere en plaine champaigne et usoient de dars brullez au bout, de terrible puissance et penetracion, et finablement commit au roy Richard s'en retourner, tant pour les lieux inaccessibles, que pour la froidure et famine qui fut en son ost , et finablement en perdit son royaume, à faulte de croire bon et loyal conseil, venu des corps superieurs.
Messire Jaques de Montciclat, Rommain, homme bien erudict en medicine, fut en ce temps moult docte la science des estoilles. Cestui fut en France et fut à conduire le mariage de madame Ysabel de Baviere qui eut esposée le roy Charles VIe et fut de sa retenue. Cestui predist aux Juifs sur sa prenosticacion qu'il fist l'an mille  IIIcIIIIxx leur exil et comme le poppullaire leur courroit sus. Predist aussi la mort de messire Berthrand du Guesclin et celle du roy Charles Ve, qui furent icelui an mesmes.
Maistre Loys Tagel fut en ce temps, lequel prenostica de la bataille qui fut à Rosebecq contre les Flagmens, où il en fut occiz environ XXVm, et fut cause que ceulx de Bruges se vindrent rendre en l'obeïssance du roy. Cestui prenostica la mort de messire Loys, conte de Flandres, d'Artois, de Bourgongne et de Nevers, qui trespassa le penultieme de janvier 1383, duquel fut heritier Philippe, duc de Bourgongne, à cause de sa femme, fille dudit messire Loys.
1386. Meltheoldion fut et florit en ce temps, bon medicin et grant astrologien. Cestui se mesla en astrologie seulement et, entre ses euvres, il prenostica sur l'an mil IIIc octante six de la division et parcialitez qui furent ès Ytalies, aussi du grant mutinement de Flandres , à cause de quoy il fut moult grandement aprecié.
Nicolas de Henbarth fist plusieurs canons et tables très utilles en la science de astrologie et fut moult aprecié en ce temps.
Maistre Symon de Perre Couverte, du diocese d'Orleans, appellé par les Gantoys pour conseiller leurs afferes, comme homme ellegand, grant astronomien et homme de bonne estyme, veritable en plusieurs ses jugemens generaulx et particuliers. à ceste cause, fut en ce temps esleu de la communité pour remonstrer au conte Loys leurs afferes et excuses et, pour ce qu'il estoit chevalier de nom et de fait, en print la charge et soubz brefz termes lui dist de par le commun:« Tui, inquiunt, comes sumus. Tu nobis est princeps et comes tibi cum racione parere nos decet. Tu nos tueri debes. Si quid in te pecavimus quod tibi molestum sit id nobis condonari simpliciter flagitamus. Tantum ne libertatem tollas, quam a maioribus acceptam Gandensis poppulus tueri instituit. Logi sevectigalibus nescit. Si rebus tuis per aliquam necessitatem opus est pecuniarum subsidum id tibi non coactione sed sua se sponte daturum liber populus offert. Hiis verbis comitem placasse, ab aulicis inprudentibus et per etatem rerum imperitis iniurias acceperunt. Jactantibus in commitis potestatem esse etc. »
Alexis Volant, docteur à Paris en medicine, souverain astrologien. En ce temps prenostica sur la revolucion de l'an l'elevacion du commun, contre ceulx qui s'efforçoient lever une maletote sur ce que vendoit le menu peuple dedans Paris, ce qui advint, dont depuis ceulx de Paris eurent moult assouffrir pour l'offense et en furent plusieurs penduz à leurs goutieres, par especial ceulx qui avoient rompu le Petit Chastellet et delivrez les prisonniers, entre lesquiex estoit l'evesque de Paris et ung moine, Hugues Aubrion. Cestui Volant fut depuis au roy Charles VIe moult famillier.
Gracianus fut aussi environ ce temps, selon aucuns, excellant astrologien et fut lui qui advera la perverse heresie de Jehan Wicleff, Anglois et de Jehan Hus en Boheme et predist la douloureuse desconfiture des François, qui fut l'an mil IIIcLXXXXVI, où il mourut plus de cent mil chrestiens sans les prisonniers, entre lesquelz fut le duc de Bourgongne et le conte de Nevers et le admiral de France. Cestui Gracien fut à l'empereur Sigismond et fist l'Equatoire sur les planettes, qui est moult bonne et singuliere euvre.
Jehan de Marisi, frere cil qui fut decapité pourfavoriser le peuple de Paris, maistre ès ars à Paris, fist une prenosticacion environ ce temps, en laquelle il mist expressement que entour Paris et autre part se verroient choses non autreffoiz veues, ce qui advint, car en près Saint Denis en France fut veu ung monstre, en forme d'un homme double, qui avoit trois yeux et deux lengues. Fut aussi veu de nuyt, environ ce temps, en temps serain, sur Paris, quasi à l'endroit du colege du Cardinal Moine, feu en l'air, lequel feu ala de porte en porte, circumferand la cité. Fut aussi veu en la journée que eut le roy et les Flagmens, dont Arteveldin estoit chef, où le roy ordonna tous ses gens estre à pié et n'y avoit que lui à cheval, tant grant seigneur fust. Fut veu une si très grande multitude de corbeaux en l'air sur les deux ostz, qui estoit chose merveilleuse, et predist aussi la victoire que eut le roy ad ceste foiz, assez près de Courtray, où il mourut XL mil Flamens, sans ceulx qui furent tués à la chasse.
Selon aucuns, Abraham de Provence fut en ce temps. Aucuns dient que non, mais que son livre y fut publié. Cestui composa sur les jugemens de astrologie assez compendieusement et est son livre commun et impressé partout.
Gilles de Louviers, chanoine de Paris, fut moult expert astrologien, lequel jugea sur la revolucion de l'an mil IIIc nonante neuf que l'on verroit une commecte celui an, ce qui fut veu sur Paris, moult grande et moult enflambée, qui denocta plusieurs calamités en France, et predist aussi de celle qui fut après, c'est assavoir l'an mil IIIIcII.
Nicolas Eximi fut en ce temps, moult aprecié ès Ytalles en medicine et tenu pour sçavant en astrologie, puis vint en France et composa sur medicine une belle et utille somme. Dient aucuns qu'il composa ung abregié sur astrologie, mais je ne l'ay peu trouver; bien est il qu'il prenostica à ceulx de Paris et de Rouen de leur mutinerie et aussi à ceulx d'Orleans la pluspart de la grieve pugnicion qu'ilz eurent, tant en corps que en biens, et aussi comme les chenes de fer qui estoient aux rues furent ostées et portées au Louvre et à Vincennes et toutes les armeures de Paris, ce qui fut moult veriffié.
Abraham de Secullo fut en ce temps. Cestui monstre bien en ses euvres qu'il fut souverain astrologien. Aussi est il allegué en plusieurs parties de astrologie bien souvant.
1383. Maistre Nicolle d'Amandel, chevalierde la terre de Millan, souverain clerc et bon astrologien, lui et George de Casac et messire Cypion Chouart furent ce temps esleuz pour aller de leur lieu au devant et bienvenue de madame la contesse de Touraine, jusques à Mascon, où elle fist son entrée le XXVe de jullet mil IIIcIIIIxxIX, à XVIIIc chevaulx. Ceulx cy se monstrerent assez sçavoir des corps celestes, car ilz prenostiquerent, chacun estant en divers lieux, et concorderent choses que l'on vit celui an advenir, par especial du voyage d'une grande et noble dame, de quoy ilz furent moult renomez et exaltez.
Maistre Phelippe Crespe, phisicien et maistre Phache de Serain, cyrurgien, appellez au service de ma dicte dame la contesse de Touraine, furent en ce temps moult renommez par Itallie et autre part pour sçaver la disposicion des corps superieurs. Ceulx cy concorderent sur la revolucion de la nativité de ma dicte dame en plusieurs choses, par especial des honneurs que lui feroient les nacions estranges, les largesses, dons et liberalités et aussi l'ordre de sa maison, où chacun jour estoit livré cru aux gens qui ne mengeoient point en salle IIII beufs, LXIIII moutons, III pourceaux et sept veaulx, qui sont mil XVIII pieces royaulx, qui valent IImXXXVI pieces, IIcIIIIxx poulailles, XXXII oysons et XXXVI chevreaux, sans le menu gibier et venoison et sans ce que à chacune assiete disner et soupper y avoit trois grans salles, plaines de autres gens, sans lesderriers. Pour ce est bien à noter que c'est de la maison de France, comme elle doit reluire par ung filz, quant à une fille est tenue si grande magnifficence.
Messire Espinel de la Mirandolle, chevalier de la terre de Rege, en ce temps fut choysi et esleu par le païs, pour fere honneur à ladite dame. Cestui, nonobstant qu'il fut vaillant aux armes, estoit renommé grant en science et, jaçoit ce qu'il eut XVI ou XX ans, il avoit ung plain char de livres de astrologie et plusieurs instrumens servans à ladite science. Cestui emporta le bruit de ladite assemblée, pour fere et dire choses qui furent veues à l'ueil.
Rogerii Parmensis fut en ce temps medicin, cyrurgien et grant astrologien et fist de belles cures et euvres qu'il a laissées pour perpetuer sa memoire par escript.
1407. Maistre Jehan Petit, docteur en theologieet grant astrologien, fist une terrible proposicion à Paris, contendant prouver le duc d'Orleans estre tirant et, par ce, licite avoir esté à ung chacun de le tuer, à laquelle proposicion nul n'osa contredire. Touteffois il fut moïen de fere union entre les ducz de Bourgongne et Orleans et de fere que le bon roy pardonna audit duc de Bourgongne la mort dudit duc d'Orleans, qui en personne lui en demanda grace. Cestui prenostica les grandes gelées qui furent l'an mil IIIIcVII, où fut rescoux, sur ung glaçon passant par les pons de Paris, ung enfant en ung berceau, combien que autres dient qu'il estoit en ung vaisseau. Prenostica aussi de la guerre du Liege, où il moururent XXIIIIm Liegois, et la cause fut pour ce qu'ilz vouloient que leur evesque se fist prebtre et s'esleverent contre lui, qui fut la cause pourquoy le duc de Bourgongne s'en partit de Paris, pour aller sur lesdicts Liegeois, pour ce que ledit evesque estoit son parant.
1408. Maistre Geuffroy d'Abbeville fut en ce temps grant praticien en la science des estoilles et fut baillé à monseigneur le Dauphin, pour estre son medicin et astrologien. Et fut lui qui fut moïen de fere la responce que fist icelui Dauphin en la presence des princes du sang et fut respondu à la duchesse d'Orleans et à son filz que on leur feroit justice de la mort dudit duc d'Orleans et tous ceulx du sang se firent parties formelles, pour procurer icelle vengence.
Maistre Phelippe de Montoire, docteur à Paris en medicine et souverain astrologien, fut en ce temps à Paris, prenosticant chacun an, et, entre aucunes siennes prenosticacions, prenostica les subsides que le pappe Ignocent vouloit mectre sus, car il crea XXX cardinaulx et s'efforça assez tost après de lever sur la moictié de l'Eglise, à quoy resista en France l'escolle de Paris et envoya l'Université devers le roy Charles pour ceste cause, aucuns notables, desquieulx estoit chef icelui maistre Philippe de Montoire et dient aucuns que depuis il fut l'un des XXX cardinaulx.
1390. Marcianus Marcus fut environ ce temps, selon aucuns. Cestui eut la pratique de astrologie bien à la main, jaçoit ce qu'il ne fust grant theoricien. Cestui fist ung livre en la science des estoilles moult singulier , qui commance:« O rex, attende celestia signa » .
Maistre Gencien de Beaugenci fut en ce temps moult renommé en la maison et avecques le duc d'Orleans, pour la science des estoilles. Fut lui qui advera la perversité d'un nommé Johannem Barrensem, magicien du duc de Bourgongne, lequel depuis fut pris et brullé. Cestui fut moult honnoré du pappeBenedict en Advignon, devers lequel souvant il aloit pour ledict duc d'Orleans et tant que il inclina icelui pappe à estre et tenir le parti dudict duc d'Orleans.
Marsilinus Patavinus fut aussi en ce temps, moult aprecié pour l'experience qu'il avoit en la science des estoilles et a escript sur icelle science, selon ce que dient aucuns , une abreviacion de pratique des jugemens particulliers, de laquelle j'ay memoire aver veue.
Maistre Aubert de Phares, natif de Mehung sur Loire, docteur à Paris, medicin et astrologien, commança en son aage XXXIII le livre desClimatzet« morte preventus »ne le peut achever, qui est chose moult singuliere pour les astrologiens, pour sçaver à la verité soubz quelx signes et planetes ilz sont gouvernez.
1400. Blaise de Payona juga sur la revolucionde l'an mil IIIIcV et sur la conjunction de Saturne et de Jupiter, qui fut celui an, le XIIe jour de janvier. Predist aussi de la commecte, qui apparut l'an mil IIIIcII, appellée Verru, laquelle gectoit ses rays et sa queue contremont, oultre son ordre acoustumée; laquelle se apparut le XXVe de fevrier, par XXVI jours continuelz, en grande lumiere et alla jusques au VIe degré de Taurus, ayant queue de XX piez de long, par commune estime assez singuliere, de coulleur soubz blanche, cerullée, moult ardant et, pour ce, lui et les autres astrologiens de Flandres, Almaigne, Bourgoigne et France et tous ceulx des Ytalles l'appellerent sur toutes mauvaise et, par icellecommecte et par la revolucion de la grande conjunction qui fut precedente, predist au roy Sigismond la desconfiture de plus de cent mil chrestiens en Surie. Predist aussila mort du duc Charles d'Orleans sur la revolucion de sa nativité et fut l'an mil IIIIc trois, XXIe de fevrier, ascendant XXVIII degrés de Sagitaire.

Jaques d'Angiers fut en ce temps, lequel descouvrit la faulce entencion que avoient les deux Augustins qui fendirent la teste au roy Charles VIe, disant la guerre et iceulx ignares en medicine, ne rien sçavans en cyrurgie, ainçois apostés par le duc de Bourgongne Philippe, comme l'on dit pour fere son chef devoré; touttefois, le cas par eulx congneu, furent iceulx Augustins degradez et pugniz par le chef, c'est assavoir les testes coppées, comme raison estoit.
Maistre Thomas Scropz, Anglois, en son aage de 83 ans, trèsnotable docteur en theologie et grant astrologien, prenostica la division que fist en Angleterre, en l'an mille  IIIcIIIIxxXVIII et XIX, le duc de Lenclastre, qui par avant avoit esté bani après la jouxte à oultrance, faicte à Vinderose, au moïen de laquelle sedicion il suborna tout le peuple et tant fist qu'il fist trahyr et prandre prisonnier le bon roy Richard et le degrada de sa couronne et se fist roy d'Angleterre par force, et mist à mort tous les meilleurs chevaliers d'Angleterre , comme autreffois avoit esté jà prenostiqué.
Maistre Alexandre de Montigny fut en ce temps, moult aprecié en France. Cestui predist la paix du roy de France et d'Angleterre et les horribles ymbres, pluyes et vens qui alors furent veuz, car, IIII heures durant, les deux roys estans ensemble, fut vent si vehement à Ardere où ilz estoient convenuz, qu'il rompit plusieurs traitz des tentes et fist moult de dommage.
Messire Pierre d'Illacq, docteur, de l'ordre des Templiers, en cest an fut moult aprecié pour ses particulliers jugemens qu'il fist à plusieurs Anglois à Bordeaux et en Guienne, et fut appellé au service du duc de Glaucestre et prenostica sur la revolucion de l'an la mort et l'exil de plusieurs princes d'Angleterre et la division des nobleset sang royal et la pluspart à aucuns sur leur nativités et, par especial, prenostica sur la revolucion de l'an et dit que les matieres seroient faulsement traictées ou Parlement de Londres, ce qui fut car, jaçoit ce qu'il y eust, entre autres gens, XVIII evesques et XXXII abbez royaulx et autres prelatz, sans aucune cause fut degradé le bon roy Richard par faulx jugement et fut dit qu'il seroit mis en prison perpetuelle, nourry du meilleur pain et melleur vin que on pourroit trouver, et s'il estoit que pour lui survenoit aucune esmocion, il seroit le premier mis mort. Fut aussi dit que l'evesque de Calin, lequel estoit del'ordre Saint Benoist, pour ce qu'il avoit esté d'oppinion contraire audit Parlement et qu'il avoit dit en plain Parlement que l'on ne povoit justement fere tel jugement, sans sçaver que vauldroit dire le bon roy Richard, pour ceste cause fut il mis en prison de ce pas à Saint Alban et ses biens qu'il avoit furent pillez, et furent audit Parlement gectez plus de XL gages de batailles. L'on peut penser quelle discension il y avoit entre les nobles et comme le commun estoit aise et bien traictié de telz seigneurs.
1402. Petrus de Monte Alcino, lisant les ars à Paris, souffisamment instruit en la science des jugemens de astrologie, prenostica sur l'apparicion d'une commecte qui aparut l'an 1402, le XXVe fevrier, sub Marte, XXVIIIe degré de Aries, bien et veritablement, comme apert par son judice et, entre autres choses, predist la destruction de la greigneur part des Italles et mort du duc de Millan.
Maistre Gervais de Saint Saulveur fut en ce temps moult souffisant astrologien, lequel, en ses prenosticacions sur la revolucion de aucuns ans, vit Jupiter cadens et mal fortuné. Pour ce osa dire que aucuns renommez en l'Eglise Precheurs precheroient faulx et mectroient au peuple plusieurs erreurs, ce qui advint, car ung docteur en theologie, nommé Johannes Montesonus, de l'ordre des Freres Prescheurs, qui lors estoit le plus renommé de l'ordre, prescha que la très pure et inmaculée Vierge Marie, glorieuse mere du benoist Fils de Dieu, estoit contaminée du peché originel. Semblablement ung autre docteur, ce mesme temps, à Rouen, dist en plaine chaire:« Si je ne monstre qu'il soit ainsi que la Vierge Marie soit conceue en peché originel, je vuel que l'on m'apelle Huet », et onques puis icelui nom ne tomba à icelle ordre et nagueres sur ce passage fut faicte une balade qui ce commance:Huet iste turlupini, Murmurantes babobini, Mentiti sunt de Virgine, etc.
1399. Maistre Geuffroy de Lestainx, docteur en medicine, natif de Rouen et regent en l'Université de Oxomfort, souverain astrologien et pensionaire du roy Henry de Lenclastre. Cestui prenostica sur la revolucion de l'an mille  IIIcIIIIxxXIX choses merveilleuses, qui advindrent par le monde, par especial en Angleterre. Cestui descouvrit au roy Henry de Lanchestre une conspiracion faicte contre lui d'aucuns seigneurs qui secrectement se ralierent, jaçoit ce que les plusieurs feussentprisonniers et fut en la chambre de l'abbé de Wastimotier trois ducz et trois contes et l'evesque de Calin. Le premier duc fut le duc d'Excestre, conte de Hontiton, le IIe fut le duc de Sudrien, conte de Kent, le IIIe fut le duc d'Aumarle, conte de Rothelland. Le premier conte fut le seigneur Despenssier, conte de Gloucestre, le IIe le conte de Salisbusry et y fut l'arcevesque de Cantorbie, qui ot nom Baudoyn et l'evesque de Calin et l'abbé de Wastimoustier et ung nommé Magdelain, qui proprement ressembloit au bon roy Richard, leur maistre et ung encien et sage baron, nommé Thomas Blont, lesquieulx firent une conjuracion disant entre eulx estre bons et loyaulx au roy Richard et fut faicte lectre, scellée de leur seaulx, et qu'ilz ayderoient à remectre le roy Richard en son royaume et seigneurie et delibererent prandre le roy Henry aux jouxtes, qui se devoient fere le jour des III Roys ensuivant et que assembler se devoient à Quinxton, .X. lieues près Londres et que icellui Madelain chevaucheroit ou millieu d'eux, ou lieu du roy Richard et avoient bien VIIIm archiers et IIIIc lances et la fleur de toute Angleterre. Touteffois, adverty de leur entreprise, furent trahiz et finablement desconfiz et tous prins oumors et, entre iceulx, furent prins sire Thomas Blont et XXX autres, que princes, chevaliers et escuiers et le commun coppa la teste du duc de Sudrien et au conte de Salisbusry et les porterent presenter au roy Henry à Gomsorde, où ilz le trouverent logé aux Carmes et là commanda que on excecutast les prisonniers à seigneur Thomas de Pegeson, son chambellan, et furent trainez à queue de cheval six vertueux hommes dudit lieu jusque à la justice, où il y a une grosse lieue et furent penduz et non estranglez.
Jehan seigneur de Preaux, honnorable chevalier fut en ce temps à a court du roy Charles VIe, moult aprecié. Cestui sceut de la science des estoilles bien largement et fut ententif à amasser livres d'icelle science et vaquoit moult à l'estude d'icelle.
Maistre Blaise de Paona, 1405, le XIe mars, fist ung judice sur la revolucion dudit an par belles conclusions et bien provées.
Maistre Denis Plusdoré, medicin et astrologien, natif de Mehung sur Loire, cousin remué de germain, feu maistre Jehan de Mehung, subtil carculateur et grant astrologien fut en ce temps envoyay en Angleterre avecques autres, pouraller querir madame Ysabel de France, vesve du feu bon roy Richard et fut moïen de fere le mariage d'icelle et de Charles, filz du duc Loys d'Orleans. Cestui fist plusieurs prenosticacions, dont il fut moult estimé.
1406. Nostre reverand Patrice Beriulz, natif du royaulme d'Escosse, de l'ordre de Saint François, fut en ce temps, lequel estudia à Paris et fut à Losenne soubz Marende, comme aucuns dient. Cestui fut en ce temps, suivant aucuns nobles envoyez avecques madame Ysabeau de France, royne d'Angleterre et espouse du bon roy Richard. Cestui, ainsi que j'ay veu par intitullacion expresse en certaine nativité, dist l'infortune et miserable adventure qui advint à ung encien baron Anglois, nommé Thomas Blont et à plusieurs autres, lequel en la fureur et differend dudit roy Henry à son nouvel à la courone, par tiranie le fist pendre et non estrangler et depuis fendre son ventre et bruller ses entrailles devant lui et l'executeur noa les espiraux affin que le vent n'y entrast, puis lui furent coppez les membres et son chief et iceulx estre pourboluz et mis aux quantons du chastel de Winsorde et, jaçoit que devant ses yeulx se vist fendre le ventre et tirer ses boyaulx, touteffois quant le bourel lui demanda s'il vouloit boire, respondit:« Non, tu m'as osté où je le devoye mectre »et dist oultre:« Dieu, ayez pitié de moy, je meurs pour bien servir mon seigneur et mon maistre le roy Richard ».Puis adreça sa parolle au conte de Rotheland et à ung nommé Arpihen: « Vous deux comme faulx et traictres je vous appelle devant la face de Jhesu Crist, pour respondre de la grande traïson que vous avez faicte contre nostre souverain, le roy Richard ».
Rogier de Saint Symon, docteur en medicine et souffisant astrologien à Poictiers, fist une prenosticacion de revolucion sur le court de l'année, en laquelle, entre plusieurs choses où il prenostica l'elevacion du menu peuple de Guienne, d'Auvergne et de Limosin et pays circumvoysins, qui fut veriffié, car iceulx menuz gens et vers de terre susserent tout le noble sang de France et furent tuez plusieurs gentilz hommes en leurs litz et firent moult de inhumanités; entre les unes, coupperent les doiz sacrez à ung prebtre et lui trencherent la courone et la lui brullerent et à certain homme noble, qui trouverent armé, lui vestirent et misdrent en la teste sa sallade, toute rouge et firent plusieurs telles violances, comme à ung de l'ordre de Roddes, qu'ilz pendirent par les braz à ung arbre, puis le sagiterent de fleches jusques à la mort, desquelles choses ne demeurerent pas impugniz, car tantost après le duc de Berry, qui lors estoit en Advignon, devers le pappe, vint à puissance sur eulx et les mist à mort, tant par bataille que par strangullacion.
Maistre Meletun de Russis de Forlivio fist ung judice sur la revolucion de l'an 145e (sic, pour 1405) le XIe mars, abregé par conclusions moult singulieres, avecques les figures probables des quartes et conjonctions et autres aspectz pertinens ad ce, et fut trouvé veritable et precizement calcullé.
Maistre Edoart Wihrell, Englois Gallois, predist oudit anl'insollence abusive du clergié d'Angleterre, par especial des prelatz jusque au nombre de L, lesquieulx à crocez et mitre et revestuz comme pour aller au devant de plusieurs corps sains en procession, chantant« Te Deum laudamus », alerent à l'encontre du present que envoya à ceulx de Londres ledit Henry de Lenclastre, c'est assavoir XII gentilz hommes, liez à la queue des chevaulx, que conduisoient aucuns villains et les testes du duc de Sudrien et autres et furent au devant les plus aparans de Londres et l'arcevesque de Cantorbie, qui prescha au peuple plusieurs loanges dudit Lenclastre, faulses et mensongieres.
Maistre Jehan Charles fut en ce temps à Paris grandement habitué en l'Eglise, lequel tant ayma et practica la science des estoilles qu'il y fut très expert et jugea moult precisement sur la revolucion de l'an que le frere du roy fut à Naples et comme son voyage seroit infelix et comme il s'en retourneroit pouvre et maladif et indigent, jaçoit ce qu'il y alase, garny de grande noblesse et de moult grande richesse.
Maistre Eustace de Fregin fut en ce temps homme très expert en la science des estoilles, prenostica la mort violente du bon roy Richard qui traiteusement fut commise par seigneur Perre d'Exton, par le commandement du nouvel roy Henri de Lanclastre, lequel roy Richard, de huit hommes, ses agresseurs il en tua quatre d'une hache qu'il osta à l'un d'eulx. Predist aussi la violente mort du duc d'Excestre, conte de Hontiton, frere du feu roy Richard, le lundi XIXe janvier oudit an, lequel la contesse d'Avorde fist tuer piteusement.
Charles d'Orgemont, docteur à Paris, fut environ ce temps moult famillier du roy et des seigneurs de France. Cestui fut moult expert sur les jugemens des nativités et sur les revolucions d'icelles et, entre aucunes, dist sur la revolucion de la nativité du duc d'Anjou, l'an qu'il fut à Naples, que il n'y feroit riens et y despendroit le sien et celui de ses gentilz hommes et qu'il seroit deceu de l'omme où plus avoit fiance, ce qui advint, car il envoya en France le seigneur de Craon pour avoir de la pecune vers sa femme, lequel, la pecune receue, se amusa à fere bonne chere et son maistre et tous ses gens estoient nudz et mors de fain et lui fut forcé laisser tout et s'en venir par Venize et par Itallie, où il mourut plusieurs de ses gens de pouvreté et si très noble chevallerie qu'il avoit menée, pouvre et lasse fut contrainte s'en venir, ung baston blanc en la main, et mourir par les chemins et hospitaulx. à si long voyage fault ung cault conducteur et qui ayt devers soy ou en banques argent pour subvenir.
Maistre Robert de Chastillon fut en ce temps, moult aprecié en la court du roy pour la science des estoilles. Cestui fut envoyay plusieurs foiz en Engleterre et à Romme pour aucuns differans, pour ce que, plus qu'autre, estoit congnoissantdes faiz du royaume, pour ce que son pere avoit eu l'entremise de plusieurs grans afferes. Cestui prenostica sur la nativité de Charles de Chambely et sur celle du seigneur de Manay, qui en ce temps gouvernoient moult grandement.
1412. Maistre Jehan Jerson fut environ ce temps, lequel entre ses euvres dit expressement en ung passage que les livres de Ptholomée et de Hali Abenragel et le glorieuxAlmagestesont bons et se puvent lire et pratiquer par tous catholiques. Maistre Germain de Dijon, docteur en medicine à Tours, fut en ce temps et prenostica la venue des Turcs des parties d'Armenie en France et pour aller sur eulx bailla jour de monter sur mer et estoit nombré le navigage neuf cens navires, et touttefois il ne fut pas creu et ceulx qui avoient la charge estoient en leurs plaisances si ententiz et à recuillir argent sur les clercs et sur le menu peuple et à la fin tout demoura en France et en advint moult de maulx.
Environ ce temps fut maistre Jehan Furois, hommeexcellant en la science de geometrie et grant astrologien; fist en nouvelle forme laComposicion de l'astrolabe, qui est chose de grant efficace et y mist les estoilles fixes calcullées pour son temps , bien et veritablement.
Guillaume Le Jay, très expert philosophe, medicin et astrologien fut en ce temps à Paris. Cestui prenostica moult amplement de l'eslevacion des Escorcheurs desquieulx fut aucteur le duc de Bourgongne et Symon Caboche et Haqueville et se commança par les bouchiers de Paris et firent moult de maulx. Iceulx bouchiers furent ceulx de Sainte Geneviefve puis ceulx de Saint Jaques et ung escorcheur, nommé Caboche.
Maistre Nicolle des Plains, docteur en theologie à Paris, fut en ce temps grant astrologien, pensionaire de la maison d'Orleans. Cestui fist au duc d'Orleans le jugement sur sa nativité en beau stille et jugea sur l'esclipse, qui fut le XVe jour de juing, à XVIII heures, à Paris, predist du grant yver et la mort du pappe Alexandre et la miserable destruction du Liege, faicte par le duc de Bourgongne, où il mourut XXXII mil Liegeoys et plusieurs de leurs villes, eglises et monasteres, brullez et destruiz.
Maistre Jaques de Tortonne, medicin du roy de Navarre et grant astrologien, fut en ce temps moult aprecié pour ses louables experiences, tant en medicine que en astrologie.Cestui, comme avoit de constance pour son maistre en lui faisant la revolucion de sa nativité, congnoissant faulte de nature et de challeur naturelle, pour la grande aage qu'il avoit, se aida de la signifficacion des estoilles fixes, après qu'il eut veu le discours d'icelle revolucion et trouva une signiffiant devoir venir audit roy de Navarre en bref une challeur moult souldaine, si ne sçavoit que penser dont elle povoit proceder. Si advint, tantost après, que ledit roy de Navarre devint si très fort froit, que nulle chose ne le povoit eschauffer. Si furent ses medicins et chevaliers d'oppinion que on l'envelopast en lincieux de toille fine my user, trempez en eaue ardant, pour que sa nature est de eschauffer, ce qui fut fait et, ainsi que le cousturier achevoit de le couldre, voulant couper son fil à la lumiere qui estoit jouxte lui, en une lanterne, le feu courut par le fil, ainçois qu'il l'aperceust jusques au lincieul, lequel lincieul incontinent fut esprins si très fort que merveilles ne po souffler tousjours plus s'alumoit, et continua par trois jours icelui roy, tousjours brulant et criant que l'on n'y savoit que fere, au chef desquiex finablement mourut et fut dit que c'estoit puignicion divine, pour ce qu'il avoit fait tant de maulx aux eglises et pays de France, par especial en Normandie.
Melletus de Ruffis, de Forlive, fut en ce temps moult aprecié, qui prenostica de la susdite commecte et aussi de la cruelle bataille, qui fut contre le roy de Polonie, où furent occiz XLm hommes. Cestui, pour sa science, fut moult aprecié ou consille de Constance, qui fut l'an mil IIIIcXVI et n'y eut homme audit consille tant aprecié, ne qui mieulx debatist les prerogatives de l'Eglise. Bien est il que ung Normant d'Estouteville se monstra grandement vertueux et eulx deux, à l'issue dudit concille, se firent religieux. Cestui Melletus fistung judice sur la revolution de l'an mille  IIIIcV et le mist par differences et y mist les figures de plusieurs conjunctions et celles des quartes et autres aspectz, et fut son dit veriffié assez precisement.
Theodolle Teutonin fut en ce temps moult aprecié des IIII aliances d'Almaigne et resida à Berne; fut medicin et souverain astrologien. Cestui recite en ung sien traicté qu'il vit, aucun peu après le consille, une merveilleuse multitude de oyseaulx incongneux en l'air, pres de Berne et venoient de devers les parties de France, qui tenoient d'espasse de plus de ung mil de Almaigne de long et ung quart en large, et voloient moult espées, tant que l'air, au droit d'iceulx où ilz passoient, estoit obscurci grandement et en prenostica sur la revolucion de l'an, selon l'ymage lors ascendant à la IXe spere , moult ellegantement et en très beau stille et son dit veriffié.
1413. Guillaume Bellemain, de Toulouse, predist sur la revolucion de l'an mil IIIIcXIII, la micquemaque des Escorcheurs et de la traïson Symon Caboche et Jaqueville, autrement Haqueville. Predist aussi à messire Pierre des Essars son affere s'il sailloit de la Bastille, ce qui advint, car depuis il perdit corps et vie par le duc de Bourgongne.
Maistre Jehan de Sicille et maistre Guillaume Oresme, quipuis furent audit concille de Constance, furent en ce temps tous grans theologiens et astrologiens et furent moult apreciez. Cestui de Sicille predist la couronnacion de l'empereur Sigismond, qui avoit demouré XXXIII ans sans couronner, et, par bonne ellection, fut couronné par le pappe Eugenne, mil IIIIcIX. Predist aussi ce qui advint à messire Boucicault, qui, par le commandement du roy, fut envoyay à Gennes et le advertit de la traïson que fist aux François le marquis de Monferrad et le conte Francisque, car il lui fut forcé s'enfouyr et les François, qui puis furent trouver, ledit duc de Millan, laissant arriere sa foy et son jurement, les fist menger aux chiens. Pour ce soit advertissement aux roys de France et François pour jamais, de non aver fiance ne foy en langue lombarde, car si je vouloye reciter les inumerables traïsons et faulcetés, que d'icelle part sont issues, il ne seroit en piece fait. Bien est il qu'il y a eu, a et y aura des hommes très recommandez en toute vertu.
1414. Le très reverend cardinal ettrès devost evesque de Cambray, dominus Petrus de Alayaco, excellant docteur en theologie à Paris, subtil et profond astrologien, comme appert par ses euvres, florit en ce temps, lequel voyant que plusieurs theologiens ignorans , comme à present, que c'estoit de astrologie, la reprenoient, pour ce luy envoyay legat au consille de Constances, fist ung livre par lequel il concorda theologie et astrologie, et premier fist son traictié, qu'il intitullaVigintiloquium de concordia astronomie veritatis cum theologia, puis fist ung autre traictiéDe la concordance de toutes les histoires, depuis Adam jusque ad ce temps, et les concorde par les grandes conjunctions et regles astrologales. Fist aussiDu vray cicle de la Luneet deux apologiques deffensives de la verité de l'astrologie. Fist aussi ung autretraictié de la concordance et discordance de plusieurs astrologiens et non de astrologie et les divisa en deux parties ou en trois. Fist aussi ung autre traictié, intitulléDe legibus et sectiscontre ceulx qui« supersticiosa miscuere videntur » .Fist aussi ce notable docteur la correction du kallendrier, qui longtemps avoit esté petitement conduit, qu'il presenta audit concille et depuis, pour monstrer qu'il avoit veu, fist le livreDe ymagine mundiet l'Epiloguedessus. Fist aussi ledit venerable cardinal aucuns beaulx jugemens de la science des estoilles, dont il acquist moult grant honneur audit concille. Cestui eut trois disciples, entre les autres, qui moult ont prouffité en la science de astrologie. C'est assavoir messire Eustasse, maistre Ambroise de Sabliz et l'arcedyacre de Cambray et Jehan Jerson , qui puis fut chancelier de Paris et qui a beaucop escript. Cestui devost cardinal prenostica sur le scisme quasi à peu près ce qui en advint. Aucuns dient qu'il predist l'orrible desconfiture du très noblesang de France à Agincourt et avecque lui accorda maistre Nicolle de Berbeth, grant astrologien à Louvain et Michel de la Chesnaye, pensionnaires du duc de Bourgongne;fut maistre de Jehan Gerson, chancelier de l'eglise de Paris, son disciple , comme dit est, et l'envoya à Lyon, pour ce qu'il avoit des habitudes devers monseigneur le Daulphin et qu'il veoit qu'il estoit ung curial et non contemplatif. Touteffois ceulx de Paris l'ont en estyme, à cause d'aucun livre que on lui impose aver fait, comme à nostre adversaire Jehan Quentin, qui se atribue aver fait aucuns sermons, qui sont pieça fort devant que sa mere fust née, faiz et composez par Germain du Bois.
En ce temps fut maistre Jehan Canivet à Vienne ouDaulphiné, notable docteur en theologie, de l'ordre Saint François et excellent astrologien et florit en ce temps, lequel, à la requeste de aucuns medicins, composa ung livre qu'il intitullaAmicus medicorum, très utille pour medicins et pour astrologiens. Cestui fut très expert ès jugemens de astrologie particulliers et, j'ay qui parle, en fineroye ung gros livre ou volume plain, où il y a utille praticque et bonne , faiz de sa main et sans faillir il fut homme de bien.
Maistre Laurens de Richemond fut en ce temps au service du prince d'Auvergne, donna l'election à Jehan de Villiers d'entrer de nuyt à Paris et le jour à ceste cause se trouva le moïen de avoir les clefs par Perre Fefavre, qui les roba à son pere soubz son chevet et allerent vers le roy Charles, qui estoit fort jà impotent du cervel.
Maistre Jehan de Zerixee, Allemant, florit en ce temps à Tournay, qui fut envoyé en diverses ambaxades, comme homme excellant, theologien et astrologien. Ce fut lui qui dist si bien de ce qu'il fut fait à la Blanque Taque l'an mil IIIIcXXII et aussi la destrousse faicte sur son ellection de XVIIIc Anglois , et soit noté que les bons capitaines ont eu toujours l'orloge Saint Perre ou astrologien en leur compagnye.
1419, alibi 1428, 8a die decembris. Maistre JehanGerson, chancelier de l'eglise de Paris, docteur en theologie, disciple dudit cardinal de Cambray, fut en ce temps et fist ung traictié intitulléAstrologia theologizata, adressant au Daulphin de France, ouquel dit en substance telles parolles:« Libros astrologos, qui tollerantur et loquuntur apud christianos sicuti Ptholomei, Albumazar et Haly » .Cestui Jerson fut bon catholique, mais il eut plusieurs vices, car il fut presumptieux et orguilleux et appetoit de gouverner princes et aver legacions et ne povoit souffrir en court autre que lui. Si advint que icelui Dauphin estoit amateur de science et avoit deux medicins, expers astrologiens, lesquieux il ayma moult et plus que lui, pour ce fut il esmeu d'envie et fut qui le meut à escripre, lui sembloit qu'il estoit le plus sage du monde. Cestui cuida fere condempner à Paris le livre maistre Jehan de Meung, mais il trouva tant de oppinions contraire à la sienne, qu'il demoura confuz et ahonti, ainsi que nostre calumpniateur.
1418. Maistre Jehan Marende, nepveu d'un autre Marende qui fut grant astrologien et penitencier du pappe Felix de Sçavoye, en ce temps florit ès parties de Bresse et de Dombes et Savoye. Cestui jugea sur la grande conjunction qui fut des trois superiores planetes, où fut Leo ascendant. Cestui predist moult de choses, soubz son dict oncle, du differand du scisme et du roy d'Angleterre et roy de France, qui à merveilles est à noter et encores est en singuliere observacion à Bourg, à Chambery et autre part reputé à saint homme. Cestui maistre Jehan Marende prenostica sur la nativité du roy Loys, que Dieu absoilhe, qui fut né à Bourges jusques à son aage de XXX ans, mesmement des faiz de sa jeunesse et des rebellions contre son pere et comme finablement son gouvernement seroit esmerveillable aux hommes. Cestui fist aucuns traictez, comme l'en dit; bien est il que j'ay et ay veues plusieurs nativités et jugemens de sa main, qui sont arduement faiz et tenant totallement l'oppinion de Haly Habenragel, comme je ay fait et faiz.
Frere Jaques Boullenc, du convent de Boulongne laGrasse, natif du diocese de Dol en Bretaigne, fist plusieurs traictés de astrologie et aussi en arismetique et resida en Advignon, où il fut moult aprecié. Cestui estoit fort expert ès calcullacions et ès jugemens particuliers de astrologie, et de lui est encorre grande memoire entre les entenduz, pour ses escripz, tant ellegans et bien veriffiez. Cestui predist l'orrible discencion de ceulx de Paris qui fut en ce temps, en laquelle furent plus de IIIIm hommes tuez et mis à mort par divers suplices et la prinse de Tours par le Daulphin. Cestui jugea moult veritablement sur la nativité de Pauton de Sentrailles, qui fut ung très loyal capitaine gascon pour le royaume de France, qui estant à Couci fut trahy par une chambriere, laquelle que ung bon prisonnier qu'il avoit la print à femme, print les clefz derier son chevet et ouvrit la prison et eulx deux vindrent au lit et le tuerent. Pour ce lui avoit esté dit qu'il mourroit par le moïen d'une sienne moult amée.
Maistre Manassez, Juif à Vallence ou Daulphiné, jugea en ce temps sur la figure de la nativité du Daulphin et concorda audit Marende, jusque audit aage et en oultre predist jusques à la rencontre de Molehery. Cestui Menasses fut honnorable medicin et donnoit responce par la science de astrologie de toutes questions que on lui demandoit.
Maistre Henri Seldem fut moult expert astrologien en cetemps et moult subtilleur carculleur. Cestui fist une nouvelle verifficacion des estoilles fixes, l'an mil IIIIcXXX, qui est moult precize. Cestui estoit bien usagé ès cothidiennes experiences et jugemens de astrologie, tant des nativités que ellections. Touteffois il prenostica sur la revolucion de l'an 1419 la venue du roy Henri et le siege de Rouen, mis par icelui et y fut VII mois devant et tant qu'ilz mengerent tous leurs raz par famine et esperoient secours au Dauphin, qui, d'autre part, sur la riviere de Saine, contre autres Anglois estoit empesché et ne lui estoit possible les secourir. Predist aussi l'occision du duc de Bourgoigne à Montereau, qui fut cause que son filz bailla Paris aux Anglois et Brie et Champaigne et s'en ala le Dauphin en Languedoc et au Pont du Saint Esperit et à Nymes et là fist Charles de Bourbon, conte de Clermont, gouverneur du lieu, puis vint hastivement à Bourges, pour ce que le roy Henri d'Angleterre le venoit rencontrer, qui avoit avecques lui le roy d'Escoce, son prisonnier, pour ce que les Escossoys venoient à ladite ville.
Maistre Germain de Tibouville, docteur en medicine, souverain astrologien, estant du parti du Dauphin en la compagnie de Barbazan. Cestui estoit dedans Melun quant il fut pris, à faulte de vivres, et s'en saillit avecques icellui Barbazan et depuis fut à la desconfiture du duc de Clerence et de sa suite, jouxte Baugenci, où fut tué ledit duc et prins les contes de Sombresset et de Hantiton et Thomas de Beauffort,frere dudit de Sombresset et en fut plusieurs tuez à la fuite et, jaçoit qu'il fust medicin, il fut très vaillant à la guerre et donna de très bons conseilz aux François, et depuis fut au Dauphin, lequel le bailla au conte Boussicault, Escossois, quant il le fist son connestable. Cestui predist la famine qui fut en ce temps, au moïen de laquelle les Anglois perdirent plus de IIIIm de leurs gens, qui mouroient par les champs et qui demourroient aux champs, sans sepulture, aux bestes et oyseaulx et predist la mort du roy Henri sur la revolucion de sa nativité et aussi celle du roy Charles VIe, qui fut l'an mil IIIIcXXII.
Martin de Losane, homme vertueux et perspicu en la science des estoilles, fut en ce temps et eut plusieurs auditeurs et, entre aucuns, eut Marende, qui fut quasi tout le conseilh du pappe Felix de Savoye , dessuz nommé. Cestui recite qu'il vit trois solez ou ciel et l'an mille  IIIIcXXXIIII grans vens, et predist quelque grande infortune venir en la chrestienté et, tantost après, les Turcs prinrent celle noble et imperialle cité Constantinoble, traye par ung de Gennes, qui au quart jour fut decapité. Là fut ung execrable plainte, car riens n'estoit espargnié que tout ne fust tué ou vendu, et aussi furent en Angleterre et en Flandres de grandes strages , desquelz ont parlé plusieurs, que je ne sçay les temps qu'ilz ont estéproprement, car ilz le pevent aver predit longtemps avant que ce advint.
Maistre Jehan des Builhons, prisonnier à Chartres des Anglois, grant philosophe et bon astrologien, predist au conte de Salisbury, à Talebot et autres leur infortune devant le siege d'Orleans et après, ce qui advint, dont il fut moult honnoré et le fist delivrer le roy Charles VIIe par le bastard d'Orleans, seigneur de Baugenci et conte de Dunois et le retint de sa pension et maison honnorablement, jaçoit ce que aucuns qui encores sont de la race des Anglois dient le contraire et qu'il mourut en prison.
1430. Environ ce temps fut à Genesve maistre GuillaumeBarbin, docteur en medicine et grand astrologien. Cestui predist en son jeune aage l'exil des Anglois et relievement du roy de France, qui fut chose assez à esmerveiller, actendu qu'elle fut au moïen d'une simple Pucelle. Bien est il que ung nommé maistre Rollandus Scriptoris bailla l'election pour ce faire le XVI jour de...;à XXIII, XII minutes, ascendant le XVIe de Libra et une estoille fixe, nommée Spica, en l'ascendant, Venus, Mercure et le Soleil ou mi ciel. Cestui Barbin fut singulier homme et bien erudict quant aux ellections et jugemens particuliers et, j'ay qui parle, ay veu ses livres après mon yssue de Cuisset par le moïen de Jehan Loys, evesques de Geneve, lequel les me fist apporter par son filz, qui lors tenoit des impresseurs de livres au dessus de la chappelle des Florentins, au bout du pont, en la ville dudit Geneve, où estoit sa maison paternelle de memoire fresche.
Hugues de Senne et Johannes de Marliano furent en ce temps, medicins et astrologiens. Cestui Hugues prenostica qu'il y auroit neutralité ou concille de Balle, dont l'effect monstra assez tost l'experience et dist raison, c'est assavoir pour ce qu'il fut principié ou signe de l'Escorpion, dont le comancement et chef a beau semblant et la fin laide et de malle yssue.
Martin le Suenoys fut en ce temps après Marcliano et fut moult aprecié du conte de Gruere et de l'evesque de Losenne, puis fut au pappe Felix et lui predist deux ans devant plusieurs choses contenues en une sienne epistolle, qui se commance:« Beatissime », qui est assez commune.
Environ ce temps fut en fleur en France maistre Jehan de Guignecourt, lequel estoit tenu pour ung des souverains clers del'Université de Paris. Cestui respondit en plaine congregacion d'icelle Université que le livre deAlmagesteque aucuns folz theologiens vouloient condempner pour ce qu'il passoit leur sens, et dit que le contenu de ses conclusions estoit le livre ouquel l'engin humain reluisoit le plus. Cestui fut excellant astrologien et fist plusieurs belles prenosticacions durant son vivant et est allegué par le seigneur de Bregy et de plusieurs autres et soit noté, ne desplaise aux plus apparans, qui ayent esté, ne à present soient puis cent ans, n'en a point eu le pareil, car j'ay veu et oy que par adventure ne sera veu, ne dit de XX ans, choses de moult grande substance, touchant ce royaume, dictes de par lui, dont le passé, puis son temps, est jusques à cestui très bien veriffié.
1431. Messire Richard Wuelx, Anglois, fut environ ce temps. Cestui bailla ellection pour couronner le roy d'Angleterre le XV decembre à XXII heures, ascendant le XVe degré de Aquaire, l'an mil IIIIcXXXI. Cestui messire Richard predist la prinse de Louviers sur les Anglois et messire Martin Sennes recite qu'il bailla l'election. Cestui par avant avoit esté Anglois, mais le roy lui fist des biens entour Mente, où il predist aux Anglois plusieurs de leurs infortunes et ne le voulurent croire, dont il leur print comme l'on scet. Ne le creurent jusques il fust advenu que fut trop tard.
Maistre Denis de Suzennes fut en ce temps à Paris souffisant astrologien, lequel predist la mort de la royne Ysabel, femme du roi Charles VIe, qui mourut environ ce temps, laquelle eut de miserables fortunes et fut reputée partout trèspaciente. Predist aussi la liberté du duc René de Berry, qui longtemps avoit esté detenu prisonnier à Dijon.
En ce temps fut maistre Nicaise de Geneve souverain astrologien, auquel, comme homme experimenté, fut faicte question quelle yssue aroit le differend des Gennevoys sur la terre de Millan, l'eure certaine tinse ou retenue à memoire, fist la figure. Il jugea aussi clerement, comme qui l'eust desiré veoir en ung mirouer et à son oppinion concorderent maistre Marcial, Anthoyne du Boys, Regnault Pappegay et l'archediacre Chantemerle , comme s'ilz eussent dit que ainsi se feroit.
Messire Pierre de Saint Vallerien, chanoine de Paris, expert en medicine et en astrologie, predist sur la revolucion de l'an mil IIIIcXXXV le grant yver et fut envoyé en Escosse avecques autres pour admener madame Margarite d'Escosse en France qui esposa Loys Daulphin de France , qui gueres ne vesquit. Dieu aye son ame! La chanson en fut faicte, laquelle jeune plusieurs foiz j'ay chenté.
En ce temps fut maistre Simon du Phar, natif d'Orleans. Cestui eut à Paris grant bruit et fut moult apprecié et depuis en la court du roy Charles VIIe, pour ce qu'il lui jugea à la verité de plusieurs choses sur la nativité de Charles, conte de Charroloix, filz du duc Philippe de Bourgongne et qui sur icellefist aussi le jugement. Cestui jugea veritablement de plusieurs revolucions. Cestui predist aussi la grande famyne qui fut à Paris, où le septier de blé coustoit IX  l. et dist aussi de la grant pestillence subsequente, car il n'estoit nul qui peust labourer que les gens de guerre de l'un parti ou de l'autre ne le prinssent. à ceste cause, les bois furent tant plains de loupz, qui menjoient hommes et femes et enfans et en furent plusieurs occiz, pourquoy fut ordonné que pour chacun loup que l'on pourroit prandre, l'on auroit XX solz, sans ce que le commun pourroit donner.
1436. En ce temps fut à Paris maistre Rolland Scriptoris, dessus nommé, bon astrologien, lequel eut differend avecque maistre Laurens Muste sur la calcullacion de son almanach pour l'an mil IIIIcXXXVII, lequel fut mis ès mains du recteur de l'Université de Paris, pour enquerir de la verité dudit differend, et furent esleuz par ledit recteur et commis pour ce faire, maistre Symon de Boesmarre et maistre Jehan de Trecis, notables docteurs en theologie et grans astrologiens, lesquelz en discuterent bien et vertueusement.
1437. Maistre Gencien de Baugenci et Jaques de Beaugenci, freres, furent en ce temps à Paris moult apreciez pour leur science de astrologie et medicine. Icelui maistre Gencien fist l'election et le jugement de la terrible guerre, qui fut entre les Veniciens, Florentins et autres contre le duc de Millan et predist plusieurs choses, moult bien à la verité, au moïen desquelles choses, iceulx Veniciens le tirerent par force d'argent à eulx.
Mathieu de Villejuifve, resident à Romme, fut en ce temps moult expert en la science des estoilles. Cestui fut à Loys Almant, cardinal de Arle, qui fut l'un des chefs du consille de Balle, que l'on estyme en Provence estre saint en Paradis. Cestui Mathieu predist l'empoisonnement de l'empereur Albert, qui fut duc d'Autriche, et fist des jugemens singuliers , par especial prenostica la rebelion de ceulx de Bruges contre le duc de Bourgongne, lesquelx fermerent leurs portes après ce qu'il fut entré, dont il fist puis grande pugnicion sans l'amende, qui fut de IIc mil riddes. Sans ce ilz donnerent à sa femme Ysabel de Portugal pour plaquer ledit duc.
1438. Johannes de Marliano, souverain medicin, puisevesque, fut en ce temps erudit en la science des estoilles et par especial en la pratique des revolucions des ans et des jugemens particuliers. Cestui fist la prenosticacion, entre autres de l'an 1438 et autres ans après, et predist les horribles afflictions des chrestiens de Grece et le couronnement de Federicq en roy des Almans.
Maistre Olivier Chantemerle fut en ce temps pensionaire au duc de Bourgoingne, homme de grande estyme et moult expert en la science des estoilles et puis fut au duc d'Orleans, qui nouvellement estoit venu à Saint Omer et delivré de prison d'Angleterre, où il avoit esté XXV ans, c'est assavoir depuis la journée de Blangi, dont il paya pour sa rançon IIIIc mil escuz. Cestui fist audit duc plusieurs ellections sur sa nativité etplusieurs ellections comme j'ay veu et aussi sur sa femme qu'il espousa lors, niepce dudit duc de Bourgoingne.
1435. En ce temps estoit à la court du roy messire Jehan de Bregy, notable chevalier et grant astrologien. Cestui fut principié et erudit en la maison de Bourgongne. Cestui composa pour le roy René de Sicille laPratique de l'astrolabe en françoiset y mist plusieurs exemples et estoilles fixes que maistre Jehan Furoris n'y avoit pas mises. Cestui notable chevalier fut moult experimenté ès jugemens particuliers. Il fist le jugement sur la nativité de dame Yolland, duchesse de Savoye et fist la nativité du duc Amé de Savoye qui fut l'an mil IIIIcXXXV, le premier jour de fevrier, aucun peu après la minuyt , où il dist choses certaines que puis l'experience a monstrées veritables, tant de l'un que de l'autre et plusieurs jugemens escripz de Sauvain Futeroye que j'ay achapter en mon jeune aage au poix d'or, par maniere de parler , pour ce que tant l'avoye oy renomer à ceulx qui l'avoient veu et congneu.
1442. Apolinaris Cremonensis fut moult apreciéen ce temps pour la science de astrologie. Aucuns l'alleguent, disant qu'il fist aucuns livres, mais je n'en ay nulz trouvez , si en ay je fait fere et fait deue inquisicion, car j'ay trouvé des docteurs qui le alleguent pour acteur auctentique et veritable , mais ad ce que j'ay veu il est bien à memorer.
En ce temps fut en fleur ung nommé maistre Jehan de Bruges, grant medicin et proffont astrologien à Louvain, lequel fist ung traicté des grandes conjunctions et recuillit celles qui devant lui avoient esté jusques à son temps et celles advenir pour plusieurs ans et sur icelles et par icelles il prenostica choses diverses pour le temps advenir. Aucuns dient qu'il predist la misere du royaume de France, qui puis fut veue, qui lors estoit en fleur et puis fut en ruyne pour cause principalle de la mort des ducz d'Orleans et de Bourgongne precedens. Cestui maistre Jehan de Bruges afaicte une prenosticacion que j'ay eue au moïen du seigneur de Donjullien, à qui le roy, nostre sire, l'avoit baillée pour moy monstrer, qui est en françois très bien couchié et s'efforce parler jusques à très longtemps.
En ce mesme temps fut à Lion maistre Jaques de Villette, bon astrologien et medicin; fut cellui qui predist deux ans devant de la grant famine, qui fut à Paris, que le septier de blé valloit IX frans. Predist aussi la mortalité qui fut après et la mort de l'empereur Sigismond. Cestui maistre Jaques jugea, sur aucune revolucion, la douloureuse prinse de Constantinoble et la piteuse mort de l'empereur; veriffia aussi les estoilles fixes et de subtille calcullacion.
Maistre Florant de Villiers, homme de subtil entendement, fut en ce temps de la retenue du conte de Dunois, bastard d'Orleans, par le conseilh duquel et de messire Florant d'Illiers il se gouvernoit en ses haultes entreprinses, par especial ès conquestes de Normandie et Guienne. Cestui de Viliers fist ma nativité sur la figure astrologalle sur icelle et dist à feu mon pere, que Dieu absoille, qui ne me bastit jà maison et que je demourreroyepoint ou lieu de ma nativité et que toute ma vie seroie en aulcun service et en divers lieux, iroye ès regions sans gueres povoir resider en ung lieu longuement, ce qui a esté bien veriffié, car le lendemain de ma dite nativité fut porté à Chasteaudun, ouquel lieu je euz diverses nourrisses. Finableblement fuz recuilly de ma grant mere, Robine de Phares, très honorable et sage, et noury jusques à cinq ans, puis mis à l'escolle avecqs les enfans dudit feu conte de Dunoys, au dit Chasteaudun, soubz maistre Jehan Pain et depuis soubz maistre Jehan Garnier, leur maistre, où je fuz environ V ans. De là fuz pour aprandre à lire, à escripre, compter et gecter soubz maistre Jehan Blondel, singulier arismeticien, et y fuz deux ans et furent XII, puis fuz envoyé à Baugenci, devers ung autre nouvellement venu au lieu où je fuz un an, puis mis à la pratique de la court laye chés maistre Anthoine de Ruequidort, alias Preudome, où je fus II ans et de là renvoyay à Orleans à la Porte Jaulne, aux estudes où je fuz III ans, de là envoyé à Paris en la rue du Feurre, où je aprinsDe speraet mes introductoires del'Akabice. De là fuz appellé au service du premier president , maistre Mathieu de Nanterre, où je fus environ IIII ans, et là me print en son service feu de bonne memoire, le duc Jehan de Bourbon, lequel me mist avecques son medicin et astrologien, maistre Conrrard Heingarter, Almant, où j'estoye au jour et heure que vous, Sire, fustes né à Amboyse, puis desirant de aller ès lieux estranges tousjours aprendre, fuz envoyay en Angleterre aux estudes et fuz à Auxomfort environ II ans, puis retourné en Escoce et Ybernie et de là en France où je ne séjourné gueres, car desir me print de estudier en medicine et fuz à Montpelier III ans, puis tiré à Romme et à Venize et de là au Kaire et en Alexandrie, puis retourné devers ledit duc, où je ne residé gueres que le roy Loys me voulsit aver; touteffois, congnoissant ses inclinacions, differé et m'en retourné ès montaignes de Savoye et voulu congnoistre des herbes, car j'avoit veu en Levant ce que l'on peut veoir de toutes especes de perrerie et aprins à icelles polir et tailler, sculper et graver et couré par toutes les montaignes dudit Savoye et de Almaigne, serchant les herbes desquelles traicte Aristote en sonLivre des Secretz à Alexandre, aussi Pline et Matheus Silvaticus, et fuz en ceste poursuite par IIII estés etl'iver me retiroye à Geneve, à Saint Mauriz en Chablais, à Syon, à Berne, à Fribourg ou autre part, ès lieux prouchains. De là retourné devers mon maistre où je fuz quasi jusques à sa mort; de là, considerant que Lion estoit lieu assez humain, me i retiré et là basti une maison assez près de Saint Jehan et pensé y resider et y acoustré une estude en laquelle je mis IIc volumes de livres, les plus singuliers que je peuz finer et aver et la decoré, en maniere que l'on la venoit veoir par plaisir. Si prins femme et en eulz IIII filz et une fille. Tins estude ouverte de astrologie de parler et respondre de toutes questions, tant que le roy Charles VIIIe de ce nom fut meu ung jour de Toussains de venir veoir ma dite estude et oyr de mes jugemens et y continua plusieurs jours. Au moïen de quoy, se detracteur glosa que j'avoye ung esperit famillier, pour ce que je respondoye si souldain aux questions qui me estoient faictes. Auquel Florant de Villexis acorda maistre Eustache, astrologien à Londres, lequel me fit plusieurs revolucions sur ma dite nativité et me dist plusieurs choses que j'ay veritablement trouvées vrayes, par especial des envies qui se esleveroient contre moy et des procedeures que j'auroye contre ses bigotz sur ma viellesse et aussi que seroie subject à gravelle , dont bien gueriroye, puis auroye excoriacion et finablement goute ès piez,ce que tout ay trouvé et je loue Dieu qui a fait le ciel et tel regime, au moïen de quoy je obvie à mes contraires.
Marc de Villeneufve, astrologien resident à Peronne, fut en ce temps moult estimé et aprecié. Cestui estoit fort studieux et solitaire et lui vint deux disciples Anglois et ung d'Almaigne, de fort grande maison. Les Anglois furent Richard de Vinderose et Marc Wicleff et l'Allement fut Wilrefire. Cestui Richard fist puis moult grant bruit et gouverna le roy Henry d'Angleterre moult paisiblement et lui prenostica moult de choses, que j'ay veues escriptes à Paris en ung sien livret que j'ay de sa main, comme l'on dit.
Laurens de Vallance ou Dauphiné, souverain clerc et bon astrologien, fut en ce temps en Hugarie à la journée qui fut oultre le Danubbe, où furent les Turcqs villainement et honteusement deffaiz, l'an mil IIIIcLVII. Cestui predist le grant mouvement de terre, qui fut en Constantinoble, où perirent XLm hommes et aussi la famine, qui fut lors en plusieurs lieux et la fervente esmocion des enfans pour aller à Saint Michel.
Environ ce temps fut à Vienne ou Daulphiné maistreGilles de Charpeaux, homme de proffonde estude. Cestui fut moult experimenté sur les nativités et en fist plusieurs et, entre autres, fist celle au damoisel de Commerci et celle maistre Alain Charretier, secretaire du roy Charles, où il monstra bien qu'il sçavoit de la science des estoilles. Fist aussi ung jugement sur une conjunction de Saturne et de Jupiter qui fut le IXe novembre, après midi, où fut ascendant le signe de Gemini et par icelle prenostica des grans vens et tempestes, qui furent la vigille de l'Asumpcion Nostre Dame , par quoy il fut moult estymé en Paris et par le royaume.
1450. Maistre Loys de Langle, Espaignol, florit en ce temps à Lyon, grant medicin et souverain astrologien. Cestui tint estude ouverte pour respondre et juger sur toutes questions et interrogacions. Cestui predist au roy Charles de la journée de Formigny, l'an mille  IIIIcL, où furent tuez IIIImVcLXXIIII Anglois et plusieurs prisonniers prins. Cestui fist ung autre singullier jugement sur la nativité du petit prince de Piemond, où il predist de son empoisonnement longtemps avant qu'iladvensist. Predist audit roy Charles la peste qui fut à Lion l'an ensuivant et en ce s'accorderent les medicins du roy et de ses jugemens particuliers et si exprès furent esbaïz plusieurs ignorans et, esmeuz d'envie, firent quelque accusacion contre lui envers ledit roy Charles, où il fut mené accusé de supersticion; lequel se monstra devant le roy et plusieurs grans clercs pur et net astrologien et lui presenta ung livre intitulléVade mecum,lequel il avoit composé de nouvel, que ces ignorans ont condempné, pour ce qu'il passe les limites de leur engin et monstra que tout ce qu'il avoit fait et faisoit, estoit par la science de astrologie, et lors le roy qui bien le congnoissoit et aussi pour le bon bruit qui lors couroit de sa personne, voyant estre accusé par envie, le retint à IIIIc  l. de pension, puis l'envoya audit Lion pratiquer et user de sa science d'astrologie, comme devant. Cestui fist plusieurs livres et, entre autres, ilfist ung petit livreoù il abregea les IIII parties de astrologie, qu'il intitulla sonVade mecumdessus dit, et translata le livre desNativitésque fist Hyspalense de langue hyspanique en latin et fist un comment sur l'Alkabiceet autres choses dignes de memoire, que toutes ay devers moy et de sa main. Cestui predist le jour de sa mort et XV jours devant fist fere son service très catholiquement et continua jusque au jour d'icelle, faisant plusieurs biens aux povres pour l'onneur de Dieu, puis mourut bien et sainctement , le jour et heure de son periode venu, comme longtemps devant avoit prenostiqué.
Dompt Jehan de Vaux, très grant astrologien en Haynault, religieux de Saint Gillain, lequel fist plusieurs beaulx jugemens sur la partie des interrogacions, qui sont encore en memoire à plusieurs, au moïen desquelz il fut moult estimé, tant en France que en Flandres.
1456. Nicolaus de Dassya, maistre en theologie de Paris, de la nacion de Ungarie, du convent des Prescheurs,composa le livre de moult grande resolucion, intitulléLiber anagliffarum astronomieen trois differances, qui se commance, le prologue:« Florentis quondam vetustatis »et le livre premier commence:« Rerum oppiffex universi adornatum, etc. »Cestui prenostica plusieurs ans moult bien et veritablement et ès jugemens particuliers estoit moult expert.
1457. Jehan Colleman, d'Orleans, lequel fut moult aprecié du roy Charles et fut de sa retenue grandement stippendié. Cestui fut moult expert en la science des estoilles et depuis fut au roy Loys, auquel il monstra à congnoistre le grant almanac. Cestui lui fist en Flandres plusieurs beaux jugemens et, entre les autres, fist ung jugement sur une grande conjunction de Saturne et Mars qui fut VIIIe avril, environdix heures, XVIII minutes, mil IIIIcLXIIII, qui fut à merveilles precisement veriffié. Fist aussi ung traictéSuper primum mobille, qui se commence:« Pro intellectu habendo circulorum et polorum »,1463. Fist aussi une verifficacion de estoillesfixes, moult precise et dient aucuns que par trop longue continuacion à speculler le cours de la Lune que il en devint ladre. Quoy qu'il en soit la Lune diminue fort le cervel et n'est pas bon trop ententivement et assiduement la regarder, par especial entour le temps qu'elle est plaine.
Maistre Jehan du Locron selon aucuns fut en ce temps expert en la science des estoilles et fut moult speculatif. Cestui fist ung instrument en maniere d'une equatoire qu'il appellaSolitariumet le publia l'an 1464. Maistre Pierre de Preseau fut en ce temps grant medicin et astrologien, doïen de Gosselin et curé de Jumey ou pays du Liege, disciple dudit Coleman. Cestui fut de la maison de feu Jehan de Bourbon, evesque du Liege et moult aprecié , et a fait en son temps de moult beaux jugemens et prenosticacions.
Maistre Jaques Despars fut environ ce temps grant medicinet bien souffisant astrologien. De cestui est encorre memoire fresche entre les plus speculatifz et ses euvres sont assez communes, pourquoy autre n'en dis.
1462. Magister Anthonius de Camera, de Florence, fut en ce temps moult renommé pour ses judices, que chacun an faisoit audit lieu et, entre aucuns, en fist ung sur l'an 1462, où il dist de moult veritables choses, dont l'experience monstra l'effect ès Italies et en plusieurs autres lieux.
Maistre Jehan du Locron fist et composa environ ce temps ses tables à Paris et plusieurs instrumens servans et très utilles à la science de astrologie; entre les autres en fist ung, appelléSolitarium, en maniere d'une equatoire. Cestui predist la grant mortalité, qui fut en ce temps, où il mourut XLm personnes ou mois d'aost et de decembre. Cestui fut qui premier predist la mort du duc Philippe de Bourgongne à Bruges, predist le desconfort des laboureux de Beausse, que le cheval chargé de blé ne valloitqueet le vin en petit pris et comme vil.
1464. Maistre Jehan de Bosnia fut en ce temps ung trèsnotable clerc et fust ou eust esté grant astrologien, s'il eust vescu. Touteffois il fist ung traictié de astrologie, qui se commence:« Tua me commovit celsitudo, illustrissime princeps » .Cestui escripvit au pappe la prinse de Nigrepont, six moys avant qu'elle fust advenue, par l'ambaxade qui preceda Jaques Cueur. Cestui fist ung instrument astrologal, appelléSexagenaire, duquel le canon se commence:« Plurimorum virtus ad unum dumtaxat, anno Christi 1464 », moult singullier.
Maistre Perre de Graville, Normant, fut en ce temps admené au roy Loys, très souffisant philosophe et grant astrologien, pour ce qu'il s'entendoit en la science de l'or potable, comme l'on disoit et qu'il avoit esté compaignon du recteur de Dijon, qui en ce temps en avoit fait au duc François de Bretaigne. Cestui jugea sur une commecte, qui apparutsur Paris, l'an 1465, le Ve jour après que le roy Loys se fut parti pour tirer à Orleans et dist nouvelles choses de guerre estre en bref apperceues, ce qui fut, car le duc Charles, frere du roy, mainsné assez tost après de Normandie, se retira en Bretaigne et plusieurs pour lui furent decapitez et noïez, autres prins et rançonnez. Ceste commecte ne fut aperceue en plusieurs lieux et s'apparut assez tost après que l'armée qui estoit devant Paris fut despartie et, j'ay qui parle, m'en cuide rememorer, car lors estoye avecques le premier president, maistre Mathieu de Nanterre, demourant.
1465. Laurens Hutz, très subtil astrologien et bien entendu en medicine, selon aucuns, fut envoyé à Romme pour aucunes matieres pondereuses. Si bien s'i porta que nostre saint pere pappe Paule, lequel estoit tenu le plus beau personnage de l'Eglise, lui fist faire une revolucion d'une année sur lanativité sur laquelle il previt et predist sa mort et fut veriffiée. Cestui, retourné en France, prenostica au roy Loys de la commecte, qui apparut l'an mil IIIIcLXXII, la veille saint Agnès, et concorda en plusieurs choses à plusieurs astrologiens de France et autres, en divers lieux. Cestui fist plusieurs beaux jugemens, tant sur les ellections, interrogacions, nativités et revolucions que j'ay veues.
Nicolle de Bona fut en ce temps, qui fist le livre intitulléLiber de ymaginibus signorum quam planetarum et stellarum fixarum, où il monstre bien qu'il fut specullatif et bien entendu en la science des estoilles.
Aucuns dient que en ce temps fut ung nommémaistre Perre le Lorrain. Cestui aussi predist le jour de la mort dudit pappe Paulle, dont le pappe fut moult malcontent et le fist mectre en prison et garder jusques au jour qu'il avoit assigné, voulant dire que s'il mentoit, il lui cousteroit la vie, à cause de quoy plusieurs aloient visiter ledit Pierre, affin qu'il se desdist, ce qu'il ne voult faire et, au jour assigné, environ vespres, on lui vint remonstrer comme son cas estoit en dangier et que le pappe estoit sain sans apparance de maladie, lequel, pour toute responce, leur dist:« Actendez l'eure avant que plus parler. »Et peu après fut estaingt le pappe à la mort et le captif relivré à grant honneur et ne sceut comme ce peut advenir, sinon que aucuns estyment que ce fut par aucune intelligence superiore ou inferiore.
Anthonius de Camera, de Florancia, fist ung jugement sur la revolucion de l'an mil IIIIcLXVI et l'adresse au roy de Hongrie Mathieu, où plusieurs choses ont esté trouvées vrayes ainsi qu'il les a dictes, comme depuis j'aye oyes relater et veriffier.
En ce temps florit en Angleterre maistre Eustache, grant et souverain astrologien, pensionnaire du roy Edoard. Cestui fist le jugement premier sur ma nativité, où il a assez monstrey,comme j'ay veu et congneu par experience, qu'il estoit très expert astrologien. Cestui maistre Eustache predist les feux soubz terre qui s'estoient mis aux gestz, qui firent plusieurs subversions de villages et de terres avant que par tranchées l'on y peust obvier en Angleterre et cothidiennement faisant jugemens particuliers et estoit moult aprecié par iceulx.
1466. Maistre Arnoul, astrologien et medicin du roy Charles VIIe, duquel maistre Robert Gaguin fait mencion en sesCroniques, mourut astrologien du roy Charles VIIe, à Paris, en la grande peste qui fut lors, de laquelle il avoit prenostiqué et mourut en la rue de la Mortellerie, près Greve et la cause fut pour ce qu'il ala visiter une grant dame, qui avoit la peste et qu'il n'estoit pas pourveu de deffensifz; dix mille en pensoit aver preservé et, lui improveu, fut deceu.
1467. Maistre Jehan Nanius, de Viterbe, del'ordre des freres Prescheurs, grant theologien et astrologien, prenostica sur l'Apocalipse de l'an mil IIIIcIIIIxxI et par les grans conjunctions de son temps jusque à la fin du siecle, comme il appert par son livre , qui fut donné au roy par le seigneur de Dompjulien, à Lion, duquel j'ay le double, dès le jour ensuivant. Cestui parle assez astrologallement, mais il a cervelle bien presumptueuse.
Maistre Jaques Loste, resident à Tours, près Saint Gacien, pensionnaire et astrologien du roy Loys. Cestui, avecque la concordance de plusieurs, prenostica de la frenaisie qui courut l'an mil IIIIcIIIIxxII, dont plusieurs se precipiterent à Lion et ailleurs et de moult riches et jeunes , tant Florentins , Genevois et François. Plusieurs grans en medicine nesçavoient dont ce venoit, pour ce qu'ilz ne estoient astrologiens, mais les introduiz en la science des estoilles furent cause de la salvation de plusieurs. Cestui fist le jugement sur la grande conjunction de Jupiter et de Mars, qui fut le Xe de janvier mil IIIIcIIIIxxVI. Celui an, j'estoye ou pays de Valoy en Aganoys, où je fuz ès montaignes de Morcles de Salenches, ès glaciers et autres devers Berne et Monseigneur Bernard, serchant aucunes herbes et arbres, dont parle Aristote en sonEpistre à Alexandre, et là trouve la mesche en semblance d'alun moussu, qui jamais ne se consomme ou feu.
Frere Jehan de Thonoyon, alias de Thonon, de l'ordre Saint Benoist, fut en ce temps appellé au service du bailly de Beaujeulais, nommé Ferrieres, auquel il fist plusieurs beaux jugemens et ellections pour la guerre et prenostica du siege de Marsigny les Nonains, ainsi qu'il en advint et aussi de la prinse du conte de Roussi et autres seigneurs Bourguygnons. L'ondit que cestui fist ungsCanons sur les tables de Paris, desquelles j'ay le double assez arduement faictes.
Dominicus de Dominicis de Venize, evesque, puis refferendaire de nostre saint pere le pappe Paulle, souverain astrologien. Cestui chacun an a publié ses jugemens sur les revolucions par toutes terres, dont il a esté moult estimé.
1469. Frere Jehan, prieur de Belle Fontaine, homme meditatif et bien specullatif, fut à Molins aucun peu resident et fist aucuns jugemens sur plusieurs nativitez et aussi sur aucunes questions particulieres, l'an 1469.
Johanin de Werdemberg, conte en Almaigne, homme vertueux et insigne astrologien. Cestui pour ses louenges Erhard Radoth, d'Auguste, plusieurs livres par lui imprimez, à lui sont desdiez.
Maistre Jehan Spirink, grant et expert astrologien en cetemps, fut moult aprecié, pour ce qu'il fist sçavoir au duc Charles de Bourgoigne que s'il alloit sur les Suissez, comme il estoit deliberé faire, il lui en prandroit mal. à quoy respondit le duc que la fureur de son espée vainqueroit le cours du ciel, ce que lui, son espée, ne toute sa puissance ne peurent pas fere, car pour y aller s'en ensuivit sa deffaicte, mort et destruction.
1472. Maistre Jehan Anthoine de Belbelis, cytoïen de Sene, fist ung judice adressant au duc de Savoye sur la revolucion de l'an mil IIIIcLXXII bien ample, et fut à merveilles bien veriffié en plusieurs passages en ce septieme climat.
1473. François de Savone, près Gennes, de l'ordre des Mineurs. Cestui par son subtil entendement, fut esleu à cardinal sans son sceu et puis fut pappe. Cestui fut bon astrologien et jugea et escripvit plusieurs choses advenir.
Mathias, roy de Hongrie, fut aussi souverain astrologien eten avoit des milleurs de la terre avecque lui et, au moïen des bonnes ellections, il a fait des entreprises et conquestes sur les Turcqs, quasi miraculeuses , luy estant nommé le chevalier blanc.
Maistre Robert de Cazel, residant avecque le très adventurier Coullon, vicez admiral de la mer en Normandie. Cestui sceut le secrect de la quarte de naviguer et avecques sçavoit bailler de si bonnes ellections pour naviguer audit Coullon, qu'il a plus fait en son temps que ne fist homme en mer, puis le temps messire Berthran du Guesquin, alias de Glesquin, et fut plus craint que homme vivant en mer , en la coste de Normandie.
Roberti Liconnensis fut en ce temps moult aprecié pour la science des estoilles.
Bertholomeum de Alten de Nuz, en Almaigne, docteur en medicine, souffisant astrologien et bien renommé à Venise. Cestui fut stipendié de Jehan Mocenico, duc de Venize, et fut famillier de Erhard Ratdolt et pour lui visita à grande estude le livre de Haly Abenragel, pour imprimer l'an mil IIIIcIIIIxxV, et fut fini le IIII des nones de jullet.
Maistre Jaques Rolhand, habitué en l'eglise Nostre Dame de Paris, jugea, comme aucuns dient, de la famine qui fut l'an mil IIIIcIIIIxxI, sur la revolucion de l'an, qui fut le XVe mars à V heures, XXVIII minutes après midi, Capricorne ascendant XXVIII degrés. Le froment valut en Lionnoys un escu d'or l'année, c'est certaine mesure venant près à la charge d'un cheval et le vin valut II frans.
En ce temps fut excellant en philosophie, très erudict etexpert docteur en medicine, subtil et proffond astrologien, maistre Corrard Heingater. Cestui fut au duc Jehan de Bourbon, qui fut le plus vertueux prince de la terre et qui mieulx ayma science. Cestui predist audit duc moult de choses et puis fust stippendié grandement du roy Loys. Cestui se trouva en son temps le plus profont en la science des estoilles en France et fut mon maistre trois ans. Cestui, quasi chacun an, par l'espasse de XXV ans a fait prenosticacions moult precizes et fulciez de verité et, entre aucunes, fist l'an 1469, sur la conjunction de Saturne et de Mars, ung beau traitié pour le royLoys de France très chrestien et fut le IIe jour d'aoust à XI heures et VII minutes et fut ladite conjunction ou Ve degré de Taurus.
1486. Eustachii Candidi, de Boulongne la Grace, chanoine regulier dudit lieu, fist ung jugement sur la revolucion de l'an mil IIIIcIIIIxxVI, adressant au noble et chrestien roy Mathieu de Hongrie.
Maistre Jaques Sanglier, docteur en medicine, appellé au service de feu bonne memoire, Jehan, duc de Bourbon. Cestui estoit assez speculatif et sçavant le cours du grant almanac et, à ceste cause, faisoit de très belles cures à plusieurs paciens.
Jacobus Canter, Frisius, fut en ce temps moult aprecié en Frise et autre part pour la science des estoilles.
Johannes Miller, medicin et grant astrologien. Cestui fist la table du livre Guidonis Bonati, moult curieusement et bienordonnée, stipendié de Erath Radolt, impresseur en Auguste.
1487. Simon de Pavie, excellant docteur en medicine à Lion, le plus renommé du royaume de France pour son temps. Cestui fut assez fondé en la science des estoilles et, au moïen d'icelle, il prenostica de plusieurs maladies à plusieurs incongneues. Cestui accumula grande substance et belle lignée et vesquit longtemps; fist une belle fondacion et chappelle et volstes ès Cordeliers dudit lieu , comme appert par les epithaphes, qui sont à la porte de l'eglise dudit lieu.
Conrrard de Pollicibus fut aussi en ce temps docteur enmedicine et très expert astrologien. Cestui fist unes tables sur le midi de Lion pour les directions. Fist aussi ung traicté sur la VIe maison, qui est des maladies, qui moult sert à prenostiquer de toutes maladies.
Berthelemy des Plains et Roberti Cestienci furent en ce temps fondez souffisament en la science des astrologues.
Maistre Angel Catho, arcevesque de Vienne, grant astrologien, vint en France avecques le prince de Tharente. Cestui, congnoissant par sa science l'infortune du duc Charles deBourgoigne, advertit son maistre de s'en aller trois jours devant la bataille qui fut devant Nanci. Aucuns dient qu'ilpredist la prinse du duc de Gueldres. Quoy qu'il en soit, à cause de sa science, le roy Loys le eut en moult bonne estime et lui donna ladite arceveschié de Vienne. Avecques cestui j'ay conversé souvent et ay veu par experience qu'il estoit bon astrologien et de subtil engin et lui feiz son partement pour soy retirer à Romme, pour les envies que aucuns du Daulphiné orent contre lui, qui plusieurs foiz faillirent à le tuer et le firent partir des Celestins de Lion et chacun pensoit qu'il eust pris medicine laxative et fut oultre les mons, avant que nul s'en apperceust.
Johannes de Monte Regio, Alemand, excellant astrologien,le plus proffond en la theorique des planectes qui se soit monstré puis cent ans, et fut tenu la fleur des Almaignes et des Ytallies et, pour l'excellence de lui, fut envoyé querir par le pappe Sixte pour ampliffier lePaschalde l'abbé Denis, dont dessus est faicte mencion, qui, puis la correction de ce notable cardinal, estoit demouré intacte, lequel y besongna aucun peu et jusques ad ce que la peste, qui fut si vehemente à Romme, le deffist. Cestui erudit en parfection en la langue grecque et fut stippendié quasi de tous les princes d'Almaigne et de plusieurs bonnes villes, il fist, avant aller à Romme, leGrant almanachpour plusieurs ans, fist ungKalandrier astrologalde moult grande utillité, mourut entour l'aage de XXXIIII ans, quant il eut faictes sesDirections, qui sont perutilles. Dieu aye son esprit!
Maistre Jaques Juing, conseiller en la court de Parlement,en son temps se desdia en la science des estoilles, par especial en la pratique de l'astrolabe et y fut moult expert.
1491. Jaques de la Forest, evesque de Paris, ayma aussi, en son temps, l'estude de astrologie et souvant l'en ay oy deviser bien haultement. Cestui fist fere deux astrolabes, l'un pour la chambre et l'autre portatif et une orloge sans contrepoix que je lui devisay; lui fiz aussi ung introductoire pour aprandre à parler et à escripre lectre ebraïque. Il estoit de cler et bon engin, bien devost et repputé sainte personne et de sa grace me communiquoit ce que de bon il avoit, par especial livres de divers ydyomatz et sciences.
Maistre Hugues de Beauregard florit en la cité de Bourges en ce temps, grant astrologien et medicin, lequel, en son temps, fist plusieurs jugemens et prenosticacions bien actentiques, tant sur nativitez que sur la revolucion des ans.
Marsilius Fiscinus, Florentin, grant philosophe, medicin et astrologien et le plus que l'on sache de son temps sçavant divers langaiges, comme grec, caldée, arabic, ebreu et latin. Cestui a bien monstré en ses euvres qu'il estoit souverain astrologien, par especial en ung traicté qu'il a composé et intitulléDe vita sana, de vita longa et de vita celesti. Cestui, très insigne docteur, a quasi reduiz les XXXVI livres de Platon en leur estre, qui estoient quasi perduz et à plusieurs incongneuz et les a fait impresser.
Paulle de Mydeburg aussi fut en ce tempssouverain clerc, lequel a faicte une prenosticacion pour XX ans qui est bien estimée des expers.
Maistre Jehan Lichtemberger, prebtre allmant, grant docteur en theologie et très grant astrologien, fut moult apprecié ès basses Almaignes et encores est pour les grandes experiences de la science des estoilles, car XX ou XXX ans ordinairement a faictes prenosticacions et autres jugemens particuliers et nagueres en a faicte une, qui est imprimée pour XL ans, principallement pour leurs parties de Almaigne.
Maistre Anthoine le Pymontois, aussi souverain astrologien et cirurgien, fist une prenosticacion assez prolixe, l'an que fut le duc Charles devant Grançon, où il advint plusieurs choses du contenu en icelle. Cestui, l'an ensuivant, prenostica sa mort le mois et le jour et icelle devoir estre de peste, ce qui advint et n'y sceut obvier, car son periode ne povoit plus oultre.
1492. Maistre Jehan Advis, docteur en medicine, bien expert astrologien, fut et est encores en ce temps à Paris, tant en la specullative que en la pratique des jugemens, et a composé ordinairement les almanachs l'espasse de XXXIX ans et de ce mesme temps est aussi maistre Geuffroy du Saussay, aussi docteur en medicine et très bien erudict en lascience des estoilles, semblablement composé les almanachs chacun an moult substancieux. Cestui maistre Jehan Avis, ung jour estant à la table dudit monseigneur l'evesque de Paris, lui fut dit en ma presence et dudit du Saussay qu'il avoit fait de semblables jugemens et usé de telz livres comme je usoye, respondit que oy; fut enquis s'il y avoit veu les experiences contenues ès livres de Haly, de Guido Bonati et de Albumasar, respondit que oy et plus, et se esmerveilloit comme plusieurs autrement ne vacquoient à l'exercice de astrologie; lors ung revestu de sermons forgez, appellé Quentin, dist:« Monseigneur, vous vous abusez ».
Maistre Jehan Courault, chanoine de... est en bonne apreciacion entre ses congnoissans et bien principié en la science des estoilles , lequel...
Maistre Bertholt, chanoine de Lisieux, docteur en medicine, homme très subtil en toutes les parties de astrologie. De cestui plusieurs choses se pourroient bien dire, fort dignes de memoire, que je laisse , excepté qu'il aporta à Paris la nativité de la royne, la communiqua à monseigneur le chancellier Rocheffort , mon calumpniateur, lui remonstrant qu'il faisoit mal de vouloir calumpnier astrologie, actendu les utillités d'icelle,dont il eut tel dueil que peu après en devint aliené de son sens et après deceda et mourut, quasi enragé ou incensé.
Johannes Angeli de Aichach fut en ce temps homme très expert en la science de astrologie. Cestui composa ung livre intitulléAstrolabiumplanumouquel il traicte des nativités et le tout en ung volume impressé et partout commun , de singuliere utilité.
Turien Bloet, prebtre residant à Lisle lez Flandres, aussi a present envoyé de ses prenosticacions, qu'il fait sur la revolucion des ans et a continué plusieurs ans.
Bartholomeus de Althen de Nussia fut environ ce temps docteur en medicine et grant astrologien. Cestui monstra bien comme il estoit erudit en la science de astrologie à ErrardRadolt, auquel il rendit correct le commant fait par Johannes de Saxonia, pour l'imprimer.
Jehan Laet de Borchloen, cirurgien assez erudich en la partie des revolucions des ans, comme l'on a veu qu'il a prenostiqué plusieurs ans, à l'evesque du Liege, choses assez precises et qui sont venues la pluspart ainsi qu'il les a dictes. Maistre Jaspart Layet, filz dudit Jehan Layet à Louvain, a esté moult aprecié de Jehan de Horne, evesque du Liege, pour les prenosticacions qu'il a acoustumé de fere par chacun an, qui courent par le pays de Flandres et en vient en France, touteffois mal translatées, aucunes. Cestui , en ses prenosticacions, a par plusieurs ans dictes choses, desquelles l'on a veu cothidiennes experiences.
1492. Manfredis à Boulongne, entre ceulx de cetemps, est l'omme le plus à remembrer, car ce a esté ès Ytallies la fleur et le parangon des astrologiens, puis XL ans. Cestui Manfredis a esté pour sa science moult bien stipendié des meilleurs villes des Ytalles et des princes et par XXXV ans a coutume user de juger de toutes les parties de astrologie et de faire prenosticacions chacun an, et de la souffisance de lui et d'autres se escripra assez, comme j'entends en bref en autres choses.
Maistre Dominique, Ytalien, docteur en medicine à Lion. Cestui, lui estant à Boulongne et à Pavie, a vacqué ès jugemens particuliers longtemps, comme je lui ay oy dire, mais, pour ce que ne sont« de pane lucrando » ,il a tiré à la pratique de medicine et touttefois est bien erudict en la science astrologie.
Jehan Lallement, aussi docteur audit Lion et bien experimentéen la faculté de medicine et bien sçavant en la science des estoilles, est de ce temps en moult grant bruit et l'en ay oy bien diviser et, à la verité, homme très bien pratique et experimenté en icelle.
Maistre Jehan Thibault, natif d'Evreux en Normandie, habitant de Lion, docteur en medicine et bon astrologien, est aussi en grande estime au moïen de sescertaines prenosticacions et predicions de maladies à plusieurs non sçavans la science des estoilles incongneues.
Maistre Symon Clades prenostica sur l'anmil IIIIcIIIIxx et XII que, ou temps d'autompne, se verroient choses merveilleuses, ce qui advint, car, en la conté de Ferrate, qui est de la duchié d'Auteriche, près une ville nommée Ensiheym, le VIIe jour de novembre, fut ung tonnoirre, moult merveilleux et en plains champs. Parmy icelui tonoirre tumba une perre de glace, pesante de deux cens L livres et plus, laquelle perre de present est gardée en ladite ville et sur icelle fut escripte une epithaphe de XL vers, qui se commance:« Perlegat antiquis miracula factum sub annis »et finist:« Audiit hunc Uri proximus alpicola » .
Maistre Hervé Advis, frere maistre Jehan Advis, à present Celestin, a aussi, la pluspart de sa jeunesse, vaqué à la science de astrologie et jugemens particuliers d'icelle.
Bernardinus de Luntis de Fulgineo fut en ce temps et est encores grant phisicien et astrologien, selon le rapport de deux nobles hommes, lequel est meslé aucunement en la pratique des jugemens de astrologie et en fait plusieurs venir à lumiere, de quoy il a esté et est moult estimé.
Petrus Bonus Advegarius, medicin et astrologien de nostre saint pere le pappe Alexandre , regnant à present. Cestui est bien erudict en la science des estoilles et, comme aucuns dient, prenostica la venue du roy de France à Romme et les grandes innondacions du Tymbre, ce qui advint, car souldainement fut si très grant icellui Tibre que l'on estime que par icelui furent noïez plus de IIIIm bergers entour Romme, et fut si grant qu'il aloit par dessus le pont Saint Ange et jusques aux derrieres marches des degrés de l'eglise Saint Perre et les murailles du cousté devers l'ostel Saint Ange en tumberent.
1494. Bonatus de Latis, Juif provensal, astrologien denostre dit saint pere. Cestui et Petrus Bonus ont fait ceste année presente des prenosticacions qui sont imprimées.
1495. Maistre Guillaume..., surnommé de Carpentras, de la nacion de Almaigne, homme subtil et perspicu, fut en ce temps audit Carpentras, grandement erudicq en la theorique des planetes et en fist de singulieres euvres et, entre les autres, en fist une spere pour le roy René de Sicille et une autre pour le duc de Millan et finablement en fist une autre pour vous, Sire, qui vous costa XIIc escuz, laquelle contient plusieursutilités et est fabriquée en telle maniere que tous les mouvemens des planetes en toutes heures et en tous temps, jour et nuyt, très certenement se y peust trouver et depuis l'a redigée par escript en tables moult exquises.
